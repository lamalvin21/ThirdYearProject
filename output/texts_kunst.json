{
  "Part01_001MIDDE": "Vijfdelige opbouw met \"afhangende schouders\". De vormen van het oudste gedeelte, de hoofdkas, zijn grotendeels ontleend aan de steenarchitectuur. Let op het verschil tussen de vrij strake decoratie van de lijsten boven de torens en het vrij wilde, flamboyante snijwerk aan de overige lijsten. Duidelijk is te zien dat de spitse middentoren een latere toevoeging is, vooral aan het snijwerk. Dit bestaat uit golfvormige bladranken met bladfiguren, een ornamentiek die typerend is voor het midden van de 16e eeuw.\nHet rugpositief heeft een verhoogde middentoren en spitse zijtorens met aan de binnenzijden spiegelvelden en aan de buitenzijden enkelvoudige buitenvelden. Deze opbouw gaat waarschijnlijk terug op het rugwerk van het in 1508 verbouwde orgel in de Pieterskerk te Utrecht. Het snijwerk heeft hetzelfde karakter als dat van de middentoren van het hoofdwerk. De frontons met koppen op de rugwerkkast uit 1547 waren volgens de laatste mode. Een dergelijke decoratie was enige jaren tevoren aangebracht in het nieuwe raadhuis in Utrecht. Vergelijkbaar zijn de ruitvormige panelen met koppen op de balustrade.",
  "Part01_002UTREJ": "Men kan deze orgelkas met recht als een kunsthistorische puzzel beschouwen. De hoofdvorm stamt nog uit 1509, evenals de gedraaide stijlen ter weerszijden van de torens. De consoles onder de hoofdkas verbergen gotisch snijwerk. Een tekening van het verdwenen orgel in Naarden dat sterk op het Jacobi-orgel leek, geeft een uitstekende indruk van het oorpronkelijke uiterlijk. De middenpartij heeft daar de vorm van een grote trapezium-vormige toren. Misschien is dat in de Jacobikerk ook zo geweest. In 1823 werd het orgel in neo-classicistische zin verbouwd, de middenpartij kreeg een klassiek tempelfront en er werden vazen met draperie\u00ebn op de kas geplaatst. Al het snijwerk werd vernieuwd. De vormgeving van het rugpositief met drie ronde torens en gedeelde zijvelden met parallel labiumverloop is karakteristiek voor Abraham Meere.",
  "Part01_003ALKMA": ".\nEen vroeg voorbeeld van een aanleg met een spitse middentoren en twee ronde zijtorens. Het labiumverloop van de tussenvelden is niet oorspronkelijk. Oorspronkelijk moet het orgel ook aan de zijkanten velden gehad hebben. De ornamentiek draagt een laatgotisch karakter. Een gedeelte daarvan is in 1651 in lood vernieuwd. Men lette met name op de opzetstukken van de zijtorens. Het tamelijk beschadigde blinderingssnijwerk van de torens is gevat in een kielboog, met verder enigszins vegetatief aandoende elementen. Bijzonder zijn de gewei-achtige voluten tussen de torens. De blinderingen onder aan de ronde zijtorens dragen een vroeg-renaissance karakter.\nDe pavilioens op het orgel hebben geen enkel constructief verband met de kas. Zij staan er los op geplaatst. Vermoedelijk zijn zij van een ander object afkomstig. Het pavilioen op de middentoren vertoont in het benedendeel nogal fantastisch traceerwerk, terwijl het bovendeel een meer architectonisch karakter draagt. De opengewerkte uivormige spits zou kunnen zijn ontleend aan de bekroning van de dakruiter op de kerk. Opmerkelijk zijn de aediculae die de zijtorens bekronen, miniatuurvormen van altaar-of grafoverhuivingen. Hun open spitsen lijken op de bekroningen op het Nicolai-orgel in Middelburg. Uit de scheve plaatsing van de tribune blijkt dat deze oorspronkelijk niet voor dit orgel bestemd was. Sinds kort is bekend dat zij deel uitmaakte van het verdwenen koororgel aan de zuidzijde. Zij vertoont zeer rijke flamboyante vormen. In 1703 werd de tribune vergroot. Daarbij werden bij een zeer eenvoudige detaillering de hoofdlijnen van het oudere werk gevolgd.",
  "Part01_004OOSTH": "Van de in dit deel besproken orgels is dit vermoedelijk het raadselachtigste. Lange tijd werd aangenomen dat het uit 1521 dateerde, op grond van een in het orgel aangetroffen opschrift op perkament. Vente veronderstelde dat het een werk van Jan van Covelens betrof. Dit laatste is in ieder geval niet juist: er bevindt zich geen enkele pijp van Van Covelens in het orgel. Wel is het klinkende deel een amalgaam van pijpen van de meest uiteenlopende herkomst. Het wellenbord is duidelijk afkomstig uit een groter instrument. De klaviatuur bevindt zich thans ten opzichte van windlade en wellenbord aan de verkeerde kant, zodat de registertrekkers ingedrukt moeten worden in plaats van getrokken om een register in te schakelen.\nWanneer kan het orgel deze vorm gekregen hebben? Betrekkelijk recent is de veronderstelling geuit dat het instrument pas in 1829 uit oudere onderdelen geassembleerd zou zijn en in Oosthuizen opgesteld. De bronnen spreken echter met nadruk van een reparatie in 1829, niet van een nieuwe opstelling. Verder zou het opbouwen van een zo archa\u00efsch instrument (met kort octaaf) in 1829 werkelijk een unicum zijn. Misschien kan nadere beschouwing van de kas hier meer helderheid brengen?\nVaststaat dat de bekronende torenpaviljoens een veel latere toevoeging zijn, wellicht pas uit 1871. Wat overblijft is een authentieke gotische orgelkas, zeker geen assemblage uit het begin van de 19e eeuw. Karakteristiek zijn de gedraaide kolommen en de getraceerde borstweringen met hoekpinakels op de torens. De zijtorens hebben niet dezelfde breedte als de middentoren, terwijl hun blinderingssnijwerk, bestaande uit fraai laat-gotisch bladwerk, duidelijk berekend is op een smallere toren. De torens zijn kennelijk verbreed, wat ook uit verschillende aanhelingssporen blijkt. De bovenste tussenvelden hebben een boogvormige bovenlijst met in elkaar grijpende ringen en hogels, waaruit een boogsegment ontspringt. Deze lijsten sluiten op een nogal onlogische wijze aan bij de aangrenzende kolommen. Men mag aannemen dat zij niet tot de oorspronkelijke aanleg behoorden. Vermoedelijk hebben zij deel uitgemaakt van een kielboogvormig object, een orgelkas (cf Scheemda) of een altaar. Merkwaardig is ook het gesneden bladwerk in halfronde omlijstingen onder de pijpvoeten. Oorspronkelijk zullen de pijpvoeten doorgelopen hebben tot aan de onderlijst van de bovenkas. Hieruit volgt dat de kas berekend moet zijn geweest op een groter orgel. Hoe kan dit er verder hebben uitgezien? De rechte afsluitingen met getraceerde borstweringen van de torens roepen een vergelijking op met het Utrechtse Nicolai-orgel. Wij veronderstellen dat het orgel in Oosthuizen oorspronkelijk hetzelfde fronttype met \"afhangende schouders\" heeft vertoond en was bekroond met opengewerkte spitsen. Brengt men dit in tekening, dan ontstaat zeker een aannemelijk geheel. Dit zou uit ca 1480 kunnen dateren. Wanneer het instrument in de huidige vorm is gebracht, zal altijd wel onzeker blijven. Het bladwerk onder de torens en velden, dat \u00e9\u00e9n geheel uitmaakt met de omlijsting, vertoont typisch laat-gotische vormen. Het past vrij goed op de huidige plaats en zou dus met het oog daarop kunnen zijn vervaardigd. Dat zou kunnen betekenen dat het overgeleverde jaar 1521 toch kan kloppen, namelijk als jaar waarin het orgel zijn huidige vorm heeft gekregen.\nDe tweedelige vorm van de niet geheel passende luiken suggereert dat zij van een altaar afkomstig kunnen zijn: de bovenste luiken zouden het eigenlijke retabel afgesloten kunnen hebben, de onderste de praedella.\nDe drie gesneden panelen met wapenschilden boven de klaviatuur, vertonen in hun combinatie van vegetatieve elementen en bandwerk enige overeenkomst met het overigens rijkere snijwerk op de tribune van het orgel uit Harenkarspel.\nHet is onzeker wanneer de tribune met haar voor Nederland ongebruikelijke trompe-l'oeil-beschildering werd aangebracht. Dateert zij werkelijk pas uit 1871, zoals veelal wordt beweerd? In elk geval moet de beschildering van de luiken in dezelfde tijd zijn aangebracht.",
  "Part01_005NIEUW": "Een ongewoon rijke orgelkas met een spectaculaire vormgeving. De plattegrond is gebaseerd op een halve cirkel met vijf uitkragende torens, de midden- en zijtorens rond, de tussentorens spits. De ornamentiek is een weelderige mengeling van architectonische en zuiver decoratieve elementen. Het blinderingssnijwerk bestaat hoofdzakelijk uit bladmotieven. De gewei-achtige decoratie die in het koororgel van Alkmaar is te vinden, keert hier in rijkere vorm terug. Elke pijpentoren wordt bekroond door een paviljoen, in vormen die architectonisch niet uitvoerbaar zouden zijn. Dit geheel wordt op zijn beurt bekroond door een torenachtige overhuiving in vergelijkbare fantastische vormen. De ronde vorm en de rijke bekroning wekken associaties met een monstrans. Dit zou een verwijzing zou kunnen zijn naar de Sacramentsverering waarvan de Nieuwezijds Kapel, de bedevaartskerk van het mirakel van Amsterdam, het centrum was.",
  "Part01_006AMDAM": "Het oudste Nederlandse voorbeeld van een front in de vorm van een vleugelaltaar met een bovenlijst in vloeiende kielboogvorm. Het blinderingssnijwerk en het rankwerk op de kas neigen al enigszins naar de renaissance. In de onderbouw ziet men flamboyant snijwerk van uitgesproken vegetatief karakter. De panelen boven de registertrekkers bevatten schilddragers met de wapens van de orgelmaker en de kistenmaker.\nOok de beschildering van de luiken toont renaissance-kenmerken. Zij wordt toegeschreven aan de Groninger schilder Jan Swart. Op de binnenzijden van de luiken ziet men links de aanbidding van het Christuskind door de drie koningen, rechts de aanbidding door de herders. De buitenzijden der luiken tonen de stamboom van Jesse.\nDe in Scheemda achtergebleven tribune valt vooral op door een erkerachtige uitbouw met rijk traceerwerk, waaronder het bouwjaar en de naam van de orgelbouwer zijn aangebracht. Opvallend rijk zijn de briefpanelen aan beide zijden van deze uitbouw. De ornamenten ter weerszijden van de panelen stammen uit het midden van de 18e eeuw.",
  "Part01_007KREWE": "Dit laat-gotische orgel is geplaatst op een oxaal dat in de vroege 16e eeuw zijn huidige aanzien kreeg. Het heeft, evenals de uit Scheemda afkomstige orgelkas in het Amsterdamse Rijksmuseum, de vorm van een vleugelaltaar, maar dan eenvoudiger en strakker. De ornamentiek bestaat in hoofdzaak uit distelbladwerk, zoals dat in de late gotiek veel werd toegepast, met hier en daar een masker. In de onderbouw bevinden zich briefpanelen en consoles met schilderingen van bloemen. Links ziet men een engel met bazuin. De oorspronkelijke bekroningen zijn bij een oostwaartse verplaatsing verwijderd. Alleen enige fabeldieren resteren daarvan nog. De merkwaardige beschildering op de luiken met pijpvelden dateert uit de 19e eeuw.",
  "Part01_008BREDA": "Veelal wordt aangenomen dat het huidige rugpositief de oorspronkelijke hoofwerkkas is. Daartegen is echter het nodige in te brengen. De ons bekende hoofdwerkkassen uit de vroege 16e eeuw hadden vrijwel zonder uitzondering een vlakke opbouw en geen schuin geplaatste tussenvelden en afgeronde zijvelden. Een uitzondering is de thans in het Rijksmuseum te Amsterdam aanwezige orgelkas uit Harenkarspel die ook schuin geplaatste tussenvelden bezit. Het is echter geenszins uit te sluiten dat dit orgel later verbouwd is. Bovendien is het instrument ook verder geheel afwijkend geconcipieerd.\nHet huidige Bredase rugwerk is dus vrijwel zeker nooit een hoofdwerk geweest. De vorm ervan is typisch die van een rugpositief. De vraag is of dit uit 1534 kan dateren? Het blinderingssnijwerk met bladkoppen kan inderdaad uit die tijd stammen. Het is enigszins verwant aan dat van het rugwerk van het Utrechtse Nicolai-orgel, thans in Middelburg, zij het wat grover. Toch ligt hier een probleem, aangezien de rugwerkvorm die thans in Breda te zien is, met een middentoren, tussenvelden, spitse zijtorens en afgeronde zijvelden, zich in de jaren dertig van de 16e eeuw nog niet had ontwikkeld. De meeste rugwerken uit deze tijd hadden geen tussenvelden. Men vergelijke de orgels van Brouwershaven, Utrecht (Pieterskerk) en Schiedam. Alleen het rugwerk te Abcoude lijkt enigszins op dat van Breda, maar het vertegenwoordigt duidelijk een oudere ontwikkelingsfase. Men mag daarom aannemen dat de huidige rugwerkkas altijd die functie heeft gehad, maar in een later stadium werd gewijzigd en vergroot. Daarbij bleef de oudere ornamentiek grotendeels gehandhaafd. Vermoedelijk is dit alles tijdens de verbouwing door Zeemans in 1714 geschied, aangezien uit de bewaard gebleven contracten met Posselius en Rijmsmit over dergelijke werkzaamheden niets blijkt.\nDe beschildering van de luiken wordt in de regel toegeschreven aan een schilder uit de Antwerpse school, door sommigen zelfs aan Jordaens, en gedateerd op 1655 (verbouwing door Rijmsmit). Aangezien de vorm van de luiken op het huidige rugwerk is berekend, zou dit tegen de hierboven geuite veronderstelling kunnen pleiten. Voor een zo vroege datering van het schilderwerk bestaat echter geen doorslaggevende reden. De Antwerpse Rubens-Jordaens school heeft zich tot ver in de 18e eeuw weten te handhaven. De beschildering, met als onderwerp de intocht van David met de Ark des Verbonds in Jeruzalem, kan derhalve zeer wel uit 1714 dateren.\nDe verdwenen hoofdkas van Zeemans was een vergrote versie van het fronttype dat zijn vermoedelijke leermeester Metzker in Steenbergen toepaste. In Breda was de middentoren gedeeld en werd tussen de tussenvelden en de zijtorens, die hier rond werden uitgevoerd, een reeks van drie boven elkaar geplaatste velden aangebracht. Een buitengewoon creatieve oplossing was dit niet.\nDe huidige hoofdkas uit 1969 werd ontworpen door Dio de Rover, die de middenpartij van het oude rugwerk als uitgangpunt koos en zich verder liet inspireren door het Haarlemse Bavo-front. De pas in 1983 aangebrachte ornamentiek vindt haar inspiratiebron in de late 17e eeuw.",
  "Part01_009ROTTL": "Een vroeg voorbeeld van een later zeer gebruikelijk fronttype met ronde middentoren, gedeelde tussenvelden en spitse zijtorens. Het is niet duidelijk in hoeverre de huidige indeling van het pijpwerk met de oorspronkelijke overeenstemt. Misschien had het orgel ooit spiegelvelden. Verder waren er oorspronkelijk ongetwijfeld luiken. Bij de plaatsing in Rotterdam heeft men op een bijna overdreven wijze alle niet-16e-eeuwse elementen willen verwijderen. Op deze wijze verdwenen de 18e-eeuwse vleugelstukken, het voorschot van de onderbouw en de vazen op de torenbekroningen. Het blinderingssnijwerk bleef gelukkig ongemoeid. Toch is dit bij de middentoren vermoedelijk en bij de zijtorens vrijwel zeker 18e-eeuws. De musicerende figuren tegen de middentoren zijn modern. Opmerkelijk zijn de paviljoens op de torens met toepassing van de ionische orde bij beide etages. Aandacht verdient nog het golfvormige fries in de bovenlijsten van de torens, een typisch 16e-eeuws motief. Het moderne rugwerk is - in afwijking van Niehoffs werkwijze - een verkleinde kopie van het hoofdorgel.",
  "Part01_010GRON": "De gecompliceerde geschiedenis van dit orgel weerspiegelt zich ook in kas en ornamentiek. De constructieve delen van de hoofdkas stammen voor een groot deel nog uit de gotische periode. Aangenomen wordt dat men bij de bouw in 1481 gebruik heeft gemaakt van kasdelen van een ouder instrument. Uit de vorm van de achterwand is af te leiden dat het in 1481 gebouwde orgel oorspronkelijk een middenpartij had in de vorm van een kielboog. Bij de verbouwing van 1542 werd de kas in renaissance-stijl gewijzigd. Tegen de stijlen werden pilasters in de verschillende zuilenorden aangebracht. Opmerkelijk is de manier waarop de middentoren door een soort luchtboog als het ware wordt ingepakt. Het is niet zeker of het orgel bij deze gelegenheid reeds spitse zijtorens kreeg. Hun blinderingssnijwerk dateert in ieder geval uit later tijd, waarschijnlijk uit de late 17e eeuw. De ornamentiek van het 16e-eeuwse gedeelte vertoont een ongebruikelijke vormenrijkdom, die duidelijk maakt met hoeveel plezier de beeldsnijders het nog vrij jonge renaissance-repertoire hebben gehanteerd. Op de regels zijn golfranken aangebracht. Golfranken zijn tevens het basiselement van het snijwerk in de onderste tussenvelden, maar op verrassende wijze komen daaruit temperamentvol opspringende paarden te voorschijn. De bovenste tussenvelden worden onveilig gemaakt door vuurspuwende draken, terwijl tussen de luchtbogen zeepaarden rondspartelen die vergeefse pogingen doen de meerminnen in de middentoren te bereiken. Boven de zijtorens zijn geknikte driehoekige frontalen aangebracht, bestaande uit rozetten met koppen, een in deze tijd zeer geliefd ornament. De draken op de bovenlijsten die hun kopppen omdraaien in de richting van het stadswapen, zijn in 1627 tegelijk met dit wapen aangebracht.\nHet is bijzonder interessant hoe de door de kistenmaker Allert Meijer vervaardigde pedaaltorens aan de vormgeving van het oudere gedeelte werden aangepast. De pilasterorden van de hoofdkas werden bij de torens opnieuw toegepast. Opvallend is verder dat de torens aan beide zijden van velden werden voorzien, zulks in aansluiting op de tussenvelden van het oude gedeelte. De niet met name bekende beeldsnijder, wellicht Jan de Rijk, bracht joyeus acanthusbladwerk aan, waaruit bazuinblazende putti voortkomen. Dit alles in vorm verschillend van de oude ornamentiek, maar in de geest verwant. Het snijwerk aan de pijpvoeten laat zich het best met het Duitse woord '\u00fcppig' karakteriseren.\nHet rugwerk van Hinsz is in zijn hoofdvorm ontleend aan het rugpositief van de Grote Kerk in Zwolle, met dien verstande dat de buitenste zijvelden in Groningen concaaf zijn. De decoratie is van de hand van beeldsnijder Caspar Struiwig. Hij hanteerde een vormenrepertoire dat vooral teruggrijpt op Daniel Marot. Het bestaat uit bladwerk met banden en ruitdecoratie, waaruit ook weer bazuinblazende putti te voorschijn komen (naast de middentoren van het rugwerk). In de scherpe bladvormen kan men reeds een aanduiding van het komende rococo zien. De composietzuilen onder het orgel dateren uit 1808. De rijkdom aan vormen uit verschillende tijdperken weerspiegelt het gevarieerde klankkarakter van dit instrument.",
  "Part01_011ENKHU": "Uitgangspunt bij het ontwerpen van deze kas was een driedelige opbouw met ronde middentoren, daarnaast twee zijvelden, een rechte bovenlijst en een bekronend fronton in het midden. Deze eenvoudige indeling werd door een aantal toevoegingen veel complexer: aan weerszijden werden spitstorens, met eronder korte vlakke velden, en brede zijvelden aangebracht. Dit alles onder \u00e9\u00e9n gemeenschappelijk fronton. Een fronttype als in Enkhuizen was al eerder toegepast (Amersfoort, Rhenen), maar nog niet op een zo monumentale schaal. De velden naast de middentoren moeten oorspronkelijk driedelig zijn geweest. Ze waren ongetwijfeld uitgevoerd als spiegelvelden. Hun huidige vorm dateert uit 1683.\nIs het hoofdorgel in hoofdzaak vlak, het rugpositief heeft een veel plastischer vorm. Een ronde middentoren wordt geflankeerd door twee schuin geplaatste spitstorens en twee achterwaarts gebogen zijvelden. Onder het orgel dient een netgewelf als visuele ondersteuning. Bij de ornamentiek valt de dorische lijst onder het rugpositief op met rozetten en runderschedels (bucrani\u00ebn). Het blinderingssnijwerk bestaat voor het grootste deel uit golfrankwerk, waarbij op verschillende plaatsen figuurtjes aan het bladwerk ontspruiten. De stijlen zijn voorzien van bladkandelaberwerk. Typerend voor de tijd kort na 1540 zijn de frontons met koppen. Opvallend zijn de weelderige paviljoens op het hoofdorgel, die waarschijnlijk zijn ontleend aan de Franse renaissance-architectuur.",
  "Part01_012AMDAM": "Bij de beschrijving van dit orgel dient onderscheid te worden gemaakt tussen tribune en orgelkas. De tribune bestaat uit drie onderdelen: het houten gewelf en twee reeksen gesneden panelen. Het bovenste gedeelte trekt de meeste aandacht. Men ziet tien wapenschilden die in flauw gebogen nissen zijn ondergebracht. De schilden zijn voorzien van helmtekens en rijk decoratief distelbladwerk dat nog gotisch gedacht is, maar waar ook de renaissance al wordt aangekondigd. Tussen de nissen zijn schalken met gedraaide schachten en pinakelvormige bekroningen geplaatst, een nog uitgesproken laat-gotisch element. Het snijwerk van de onderste reeks panelen is verwant aan dat van de bovenste reeks, maar toont meer renaissance-kenmerken. De tribune zou op ca 1530 gedateerd kunnen worden.\nHet rechte gedeelte van de onderkas is voorzien van briefpanelen. Daarboven begint echter een andere wereld. De decoratie van het bovendeel van de onderkas is uitgesproken renaissance. Men ziet balusters en een compositie van bladkandelabers en S- en C-voluten. De consoles zijn rijk behandeld met medaillons en weelderige voluten.\nHet orgel zelf vertoont een eenvoudige vijfdelige opbouw met ronde middentoren, spitse zijtorens en gespiegelde tussenvelden. Merkwaardigerwijs zijn de tussenvelden hier schuin geplaatst, wat in de 16e eeuw alleen bij rugpositieven gebruikelijk was. Misschien berust deze vorm op een latere verbouwing. De opvallend karige lijsten onder de pijpvoeten kunnen ook een aanwijzing zijn voor een modernisering. De tussenstijlen zijn bewerkt als klassieke pilasters, eindigend in gotisch aandoende pinakels. Opvallend zijn de daartussen geplaatste opzetstukken, waarvan de vormgeving verwant is aan de consoles onder de kas. Het snijwerk tussen de torens, dat dezelfde vormen vertoont, herinnert enigszins aan de hertshoornmotieven aan het koororgel in de Alkmaarse St-Laurens en aan het orgel in Jutphaas. Het blinderingssnijwerk van de zijtorens heeft een soortgelijke opzet, dat van de middentoren moet echter laat-17e- of vroeg-18e-eeuws zijn. De wapenschildjes tussen de spiegelvelden zouden met hun kwabachtige vormen uit ca 1650 kunnen stammen.\nMen zou de orgelkas zelf kunnen dateren op ca 1550, dus jonger dan de tribune. Het is dan ook onzeker of deze twee onderdelen altijd bij elkaar gehoord hebben.",
  "Part01_013HATTE": "De ouderdom van deze kas is omstreden. Meestal wordt zij op ca 1625 gedateerd. De architect D. Spoel verrichtte in 1974 een bouwhistorisch onderzoek en stelde de datering op ca 1550. Jan van Biezen opteert daarentegen voor de vroege 17e eeuw. Zowel uit de 16e als uit de vroege 17e eeuw zijn vrijwel geen orgels met een vergelijkbare driedelige opbouw bekend, zodat vergelijkingsmateriaal ontbreekt. Vast staat dat de galerij uit omstreeks 1550 dateert. De koppen in ruitvormige omlijstingen waren in die tijd een geliefd motief. Vergelijkbaar zijn de tribune van het Nicolai-orgel te Utrecht (thans in Middelburg) en de onderkas van het orgel in Brouwershaven. Het gewelfje onder de galerij moet ook uit deze tijd stammen. De galerij is in de 17e eeuw vergroot, met aan de voorkant kopie\u00ebn van de oorspronkelijke zijpanelen. Bij de verbouwing van het orgel in 1677 door Jan Slegel III is de orgelkas verhoogd.\nZijn er kunsthistorische aanwijzingen voor de datering van de eigenlijke orgelkas? De profielen van de lijsten tussen onder- en bovenkas werden in het midden van de 16e eeuw veelvuldig toegepast, bijvoorbeeld bij de zoveel rijkere preekstoel in de St-Jan in 's-Hertogenbosch. De eerlijkheid gebied echter te zeggen dat dergelijke profielen ook nog later voorkomen, o.a. bij het vroeg- 17e-eeuwse orgel in dezelfde St-Jan. In Hattem is alleen ornamentaal snijwerk te vinden op de consoles. Dit snijwerk met bladranken waaruit bij de buitenste krullen een gezicht lijkt voort te komen, is typerend voor de periode rond 1550. Dergelijke motieven komen ook in de vroege 17e eeuw voor, maar dan in veel plastischer vorm dan de lineaire opzet in Hattem. De onderkas lijkt daarom uit ca 1550 te stammen.\nDe zijvelden van de bovenkas sluiten perfect bij de consoles aan. Men mag dus aannemen dat ook de bovenkas uit die tijd dateert. Het is opvallend dat de ronde middentoren overmatig zwaar is uitgevallen ten opzichte van de zijvelden. Dergelijke zware torens zijn in het midden van de 16e eeuw vrijwel onbekend. Voor de hand ligt dan de veronderstelling dat de middentoren in 1625 zijn huidige vorm kreeg om plaats te bieden aan de pijpen voor C, D en E. De oorspronkelijke toren zou dan smaller zijn geweest. Het in 1974 verrichte bouwhistorisch onderzoek aan de kas is echter strijdig met deze veronderstelling. Sporen van een dergelijke vergroting zijn niet aangetroffen. Het orgel moet zijn ongebruikelijke uiterlijk dus vanaf het begin hebben gehad.\nBij de vergroting van 1677 werden de de kroonlijsten van zijvelden en middentoren - op de bovenste neuslijsten na - weggezaagd, zodat ruimte voor grotere pijpen werd gewonnen, waarna boven de overgebleven neuslijsten nieuwe kroonlijsten in afwijkend materiaal (grenenhout) en van een veel grovere detaillering werden aangebracht. De middentoren werd voorzien van een tot dan toe ontbrekende achterkas. Vermoedelijk werd het 16e-eeuwse blinderingssnijwerk opnieuw in de verhoogde toren en in de velden aangebracht.\nDe ouderdom van de merkwaardige open bekroning van de toren is moeilijk te schatten. Zij kan 16e-eeuws zijn, maar een datering op de vroege 17e eeuw is evenmin uitgesloten. De bekroning is op enig moment verwijderd, waarna zij op de orgelgalerij werd opgeslagen. Omstreeks 1960 werd zij herplaatst. Men vergelijke de bekroning van de thans in Aardenburg aanwezige orgelkas uit Groessen.\nBij de in 1995 gereed gekomen kerkrestauratie werd een achtergrondschildering ontdekt die kort na de verbouwing van 1677 moet zijn aangebracht. Het daarbij behorende silhouet van de torenbekroning wijkt echter aanzienlijk af van de echte bekroning. Een verklaring daarvoor is niet te geven. Opmerkelijk is overigens het rankwerk van deze beschildering dat bij frontale beschouwing van de orgelkas deel lijkt uit te maken van de bekroning zelf.\nDe beschildering van de binnenzijden van de luiken dateert vrijwel zeker uit 1662. Zij werd in 1677 aangevuld door dezelfde schilder. Een overschildering uit 1875 werd in 1974 verwijderd. Links ziet men een harpspelende figuur (David) en rechts een fluitspelende man in contemporaine kledij die ook een luit bij zich heeft. Ook presenteren zich vier musicerende engelen, van wie twee onmiskenbaar van vrouwelijke kunne. Onder de voorstellingen is de links volgende tekst te lezen: \"Voce Deum laudat psaltes fidibusque canoris/laudandum et Dominum fistula quaeque docet\". (De psalmist looft God met zijn stem en zoetklinkende snaren/en elke fluit (pijp) leert dat de Heer geprezen moet worden). Rechts is te lezen: \"Gerrit Robbertsen Glaesemaker fecit.\" Aan de buitenzijden van de luiken bevindt zich een vers over de herbouw van het orgel in 1677. Op het ronde deel is een pijpenimitatie is te zien met spitse labia, zoals de frontpijpen oorspronkelijk ook hebben gehad.\nOp de borstwering van de galerij leest men de treffende tekst: \"Met mont-gebe'en/noch sangh alleen/is Godt te vre'en/'t Geen 't herte singht/Door dwolken dringht.\"",
  "Part01_014SCHIE": "Vergeleken met het iets oudere Niehoff-orgel te Enkhuizen is deze kas eenvoudiger van opzet: een verhoogde spitse middentoren en gedeelde tussen- en zijvelden. De tussenvelden hebben vermoedelijk niet meer hun oorspronkelijke gedaante. Waarschijnlijk dateren de wijzigingen uit 1680, welk jaartal op de orgelkas is aangebracht. Ook het blinderingssnijwerk van de bovenste tussenvelden zou uit die tijd kunnen stammen.\nHet rugpositief heeft een opmerkelijke indeling: een ronde middentoren wordt geflankeerd door spitse zijtorens, die aan de binnenzijde \u00e9\u00e9n pijpenrij en aan de buitenzijde twee boven elkaar geplaatste pijpenrijen bevatten. Ook hier is het jaartal 1680 aangebracht. De aanwezige indeling is echter zeker van Niehoff, aangezien hij die vaker toepaste. Het blinderingssnijwerk is hier nog grotendeels origineel. Dit geldt ook voor de ornamentiek. De naar achter weglopende, gebogen zijvelden, zoals Niehoff die in Enkhuizen toepaste, zijn ook hier weer aanwezig.\nEvenals te Enkhuizen is onder het orgel een netgewelf aangebracht. De nog oorspronkelijke ornamentiek omvat golfranken, bladkandelabers en rozetten met koppen, te vergelijken met de frontons met kopppen die o.a. in de Westerkerk te Enkhuizen te zien zijn. De forse pedaalvelden werden door Cools geplaatst.\nDe ornamentiek tussen hoofdkas en pedaalkassen is in 1724 aangebracht door de Rotterdamse beeldhouwer Alexander Pluskens. Hij vervaardigde vermoedelijk ook de figuren naast de onderkas. Het wapen met schilddragers op het rugpositief kan eveneens aan hem worden toegeschreven. De beeldhouwer Fran\u00e7ois van Douwen moet de maker zijn van het snijwerk op de pedaalkasssen en het hoofdwerk. Ook het beeld op de middentoren van een engel die een Medusamasker vertrapt, is van zijn hand.",
  "Part01_015ABCOU": "Deze kas is een uitwerking van het type Enkhuizen, Westerkerk, zij het compacter en eleganter. De opbouw van het hoofdorgel is in hoofdzaak gelijk aan die te Enkhuizen, maar de onderdelen vormen een meer organisch geheel. Er zijn twee belangrijke verschillen in de uitwerking van het frontschema. In Abcoude bevindt zich tussen de torens geen rechte kroonlijst maar een voluutvormig ornament. Bovendien zijn de zijvelden aan de zijkant van de kas aangebracht. Een bijzonderheid is dat deze zijvelden zijn samengesteld uit \u00e9\u00e9n doorlopende pijp in het midden, geflankeerd door twee kleinere pijpen die zonder tussenlijst boven elkaar geplaatst zijn. Het staat niet vast of dit origineel is. De vormgeving van het rugpositief wijkt af van het gebruikelijke Niehoff-schema. De ronde middentoren wordt hier geflankeerd door driedelige tussenvelden (de onderste twee behandeld als spiegelvelden) en twee spitse torens waarvan de buitenste velden in \u00e9\u00e9n lijn liggen met de zijvelden. De spitse torens missen de 'twee gezichten' die in Schiedam en Brouwershaven wel zijn aan te treffen.\nDe ornamentiek is voor de tijd van ontstaan zeer modern: bladkandelabers, golfranken en bladmaskers, allemaal elementen die in de contemporaine voorbeeldboeken veelvuldig te vinden zijn. Naast de middentoren van het hoofdorgel zijn dezelfde soort kattekoppen te zien als in Brouwershaven. Het is niet bekend welke bekroningen het orgel oorspronkelijk bezat. In 1636 werden nieuwe torentjes op het orgel geplaatst. De ontwerptekeningen hiervan bleven bewaard. Ook kan bij die gelegenheid enig snijwerk aan het eigenlijke orgel, bijvoorbeeld dat van de middentoren, zijn vernieuwd.",
  "Part01_016BROUW": "Deze kas vertoont grote overeenkomsten met die in Schiedam. Het belangrijkste verschil is dat de rechte bovenlijst hier bij de tussenvelden wordt onderbroken en vervangen door voluutvormig ornament waarin men kattenkoppen zou kunnen herkennen. Iets dergelijks is ook te zien in de R.K. kerk te Abcoude Het rugpositief is van het zelfde type als in Schiedam, alleen hebben in Brouwershaven de binnenvlakken van de spitse zijtorens twee pijpenrijen. Zij zijn als spiegelvelden uitgevoerd. De onderbouw van hoofdorgel en rugpositief wordt hier niet zoals gebruikelijk ondersteund door een netgewelf, maar door een vlak plafond met drie reusachtige druipers. De ornamentiek omvat bladkandelabers en golfranken met maskers en bladkoppen. De in deze tijd veel voorkomende frontalen met koppen zijn hier in de onderbouw boven de klaviatuur te vinden. Op het hoofdorgel komen zij ook voor, zij het met ingezwenkte zijden en omgeven door lofwerk.",
  "Part01_017LOPPE": "De hoofdkas is in de basis nog 16e-eeuws. Het snijwerk van de zijtorens, bestaande uit rozetten met koppen, zal ook uit die tijd stammen. Snijwerk middentoren?? De hoofdvorm met een doorlopende lijst boven velden en zijtorens alsmede een verhoogde middentoren is waarschijnlijk ontleend aan het Groninger Martini-orgel exclusief de driezijdige bekroning van het hoofdwerk. Gezien de schriele bovenlijsten zou men kunnen vermoeden dat een rijkere afsluiting in de bedoeling heeft gelegen. De gebeeldhouwde consoles tussen boven- en onderkas lijken midden-17e-eeuws. Het blinderingssnijwerk en de zijstukken vertonen de stijl van Caspar Struiwig. Dit alles dateert vermoedelijk uit 1736 toen Hinsz aan het orgel werkte. Deze had ook opzetstukken naast de middentoren aangebracht. Deze zijn tijdens de restauratie verwijderd.\nHet rugpositief wordt gewoonlijk gedateerd op ca 1665. Gezien de overeenkomst met het rugwerk van Noordwolde is dat alleszins plausibel, ofschoon het bovenfries met zijn grotesken eerder 16e-eeuws aandoet. De borstwering van de tribune met haar atlanten en caryatiden is in ieder geval 17e-eeuws. Het blinderingssnijwerk alsmede de zijstukken zijn inmiddels weer aangebracht.\nTen onrechte heeft men in de jaren 1958-1965 getracht dit stilistisch amalgaan tot een vermeende oerstaat terug te restaureren.",
  "Part01_018LEIDE": "Oorspronkelijk had dit orgel een eenvoudige vijfdelige opbouw bestaande uit ronde middentoren, tussenvelden en spitse zijtorens. In 1637 werd de kas zowel naar boven als naar beneden vergroot. De middentoren en tussenvelden werden verlengd, onder de zijtorens werden vlakke velden aangebracht en het geheel werd geflankeerd door forse ongedeelde zijvelden. Het resultaat was een opbouw die geheel past in de traditie van de 16e eeuw. Men vergelijke de fronten die door Niehoff (Enkhuizen, Westerkerk), maar ook door De Swart (Utrecht, Dom) werden toegepast. Aan de bovenzijde werd een brede lijst geplaatst, waarop in de 18e eeuw een tweede lijst werd aangebracht. Hierop bevinden zich thans de oorspronkelijke bekroningen. Men treft dergelijke paviljoens ook aan op het orgel van de Westerkerk in Enkhuizen, maar dan eenvoudiger. De vergroting is met een zodanige affiniteit voor het bestaande werk verricht, dat het orgel geruime tijd voor een werkstuk uit \u00e9\u00e9n periode werd gehouden. De bladkandelabers zijn consequent over de volle hoogte uitgevoerd. Het grootste deel van het oorspronkelijke ornament bleef gehandhaafd. De twee driehoekige frontalen met koppen boven de middentoren bleven op hun plaats. De andere twee die wellicht de zijtorens bekroonden, werden later op de bovenste lijst aangebracht. De leeuwenmaskers boven en onder de zijtorens zijn waarschijnlijk uit later tijd. Het snijwerk tussen de beide geledingen van de middentoren is 18e-eeuws (rococo).",
  "Part01_019HULST": "Het aanzien van deze kas wordt thans in hoge mate bepaald door de in 1764 verhoogde middentoren die aan weerszijden is voorzien van tamelijk grof uitgevoerde krullen. Het staat niet vast hoe de toren er oorspronkelijk uitzag. De flauw gebogen, schuin geplaatste zijvelden zijn niet ongebruikelijk in de vroeg-17e-eeuwse Vlaamse orgelbouw. Een orgel dat een indruk kan geven hoe het Hulster orgel er oorspronkelijk uitzag, is dat van Lede in West-Vlaanderen. Dit instrument is gebouwd in 1643 en later in de breedte uitgebouwd. Daar bereikt het pijpwerk van de middentoren ongeveer de hoogte van de bovenlijsten van de zijvelden. Een variant van dit type komt ook voor: de middentoren is dan van dezelfde hoogte als de tussenvelden (bijvoorbeeld in Uitkerke, West-Vlaanderen). Tot dit laatste type heeft het orgel van Hulst waarschijnlijk niet behoord.\nDe opbouw van het orgel lijkt in hoofdzaak ongewijzigd. De ornamentiek is sober. De voluutranken en kandelaberachtige decoraties in de panelen waren in de bouwtijd van het orgel gebruikelijke motieven. Het eenvoudige blinderingssnijwerk dateert vermoedelijk, met uitzondering van dat van de middentoren, uit dezelfde periode. De beeldjes op de zijtorens werden waarschijnlijk in 1662 vervaardigd door de beeldhouwer Philips Talboom. De luiken zijn in verband met de verlenging van de middentoren gewijzigd. Ze werden in 1762 opnieuw beschilderd door Johan Baltisperger. Men ziet links Cecilia aan het orgel en rechts David met harp.",
  "Part01_020WIJKB": "De datering van deze kas is omstreden. Zij wordt of op ca 1550 of op ca 1620 gedateerd. De hoofdvorm geeft geen duidelijke aanwijzingen. Het model met de \"afhangende schouders\" dat al bij het Utrechtse Nicolai-orgel werd toegepast, keert hier weer terug. Mogelijk heeft Kiespenning een zekere voorkeur voor deze vorm gehad, aangezien hij deze ook toepaste bij zijn orgel in de Dom te Stavanger. De ornamentiek van het Wijkse orgel verschilt van de thans bewaard gebleven 16e-eeuwse orgels: geen golfranken, kandelabers of grotesken. Wel ziet men hier in de onderbouw gecompliceerde S- en C-voluutbanden, die in het blinderingsnijwerk terugkeren, alsmede mascarons en hermen. Opvallend zijn verder de buikige overgang van onderkas naar bovenkas met zijn schubvormige ornamenten, een element dat ook is te zien in de kas te Goes uit 1643, en de ronde console onder de middentoren, die is opgebouwd uit afzondelijke consoles met koppen. De hier gehanteerde vormen, met name de hermen en mascarons, herinneren aan het werk van de ornamentist Hans Vredeman de Vries, wiens invloed in architectuur en meubelstijlen na ca 1590 toeneemt. Dit alles, gevoegd bij de omstandigheid dat de proporties van de kas berekend lijken te zijn op de mensuren van de frontpijpen, maakt een datering van deze kas op ca 1620 aannemelijk, al kan van enige oudere delen gebruik zijn gemaakt.\nOp de middentoren bevindt zich een achtkantig paviljoen bestaande uit twee verdiepingen. Op de zijtorens staan vierkante overhoekse paviljoens. Daartussen twee wildemannen met een blaasinstrument. De ondiepe zijvelden van Verhofstadt hebben blinderingssnijwerk met acanthusdecoratie, maar rusten op consoles die aansluiten bij het oudere werk. Wij zien daar vier koppen die hun hun tong uitsteken, misschien wel naar de onderzoekers die pogen de raadsels van dit orgel te doorgronden.",
  "Part01_021ENKHU": "De hoofdkas is een kleinere en strakkere versie van het orgel in de Westerkerk in dezelfde stad: een verhoogde driedelige middenpartij geflankeerd door spitsvelden, waaronder een vlak veld, en eendelige zijvelden. Deze vormgeving, typisch voor de 16e eeuw, hoeft een datering op 1621 niet in de weg te staan. De 16e-eeuwse traditie was in de vroege 17e eeuw nog vrij krachtig. Het meeste blinderingssnijwerk vertoont een vormgeving die in de vroege 17e eeuw past: rankwerk met hier en daar een dierfiguur. Alleen het snijwerk van de bovenste tussenvelden lijkt vroeg-18e-eeuws, wellicht uit dezelfde tijd als de wangstukken met muziekinstrumenten, die zijn gesigneerd en gedateerd Pieter de Nicolo 1737. Uit dezelfde tijd dateren vermoedelijk de wangstukken aan het rugpositief met hun aan Daniel Marot ontleende vormgeving. Zij zijn later aan het nieuwe rugpositief aangepast.\nHet rugwerk, een latere, strakkere versie van het door Freytag gebouwde rugpositief in 't Zand, is met zijn blokvorm typisch voor de neo-classicistische esthetica van de late 18e eeuw. De trofee boven de lage middentoren laat een in een lauwerkrans gevat boek (de bijbel) zien waarop een hart is aangebracht. Dit alles tegen de achtergrond van een wolkenpartij waaruit stralen tevoorschijn komen. Het achter het orgel geschilderde gordijn dateert vermoedelijk uit de 18e eeuw.",
  "Part01_022DENBO": "Deze kas werd vervaardigd door de schrijnwerker Franchois Symons, die eerder het snijwerk voor het oxaal-orgel had vervaardigd. Medewerking werd verleend door de beeldsnijder Georg Schysler, poorter van Venlo. Het werk aan de kas werd begonnen in 1618 en voltooid in 1620. Met het eigenlijke orgel ging het niet zo voorspoedig. Ofschoon het instrument reeds in 1622 gebruikt kon worden, werd het pas in 1634, nadat de St-Jan protestants was geworden, gekeurd. Na de dood van Hocque werd het werk voortgezet door diens meesterknecht Hans Goltfus. De keurmeesters waren niet bijster tevreden over het resultaat en men droeg vader en zoon Van Hagerbeer een grondige revisie op. Eind 1634 was het werk tot een goed einde gebracht.\nTer ori\u00ebntatie bracht de ontwerper van de kas, Franchois Symons, verschillende bezoeken aan de Keulse Dom om de in 1569-1573 door Nicolaas Niehoff en Arent Lampeler van Mill vernieuwde orgelkas te bestuderen. In Den Bosch had men een orgel van vergelijkbare omvang op het oog. Symons' ontwerp voor Den Bosch heeft met het Keulse front echter nauwelijks iets gemeen. Hij sloot zich aan bij het monumentale fronttype uit de 16e eeuw, dat wel als Niehoff-front wordt omschreven, ofschoon ook andere orgelmakers zich ervan bedienden. Een goed voorbeeld is het orgel van de Westerkerk in Enkhuizen. Het is zeer wel denkbaar dat het in 1584 verbrande voormalige orgel, dat in 1538-1540 was vernieuwd door Hendrik Niehoff, ook een dergelijk uiterlijk had. Wellicht was het een wens van de kerkmeesters dat het nieuwe orgel enigszins op het oude zou lijken. Hoe het zij, Symons heeft het Niehoff-concept niet klakkeloos overgenomen, maar het strakker van opbouw en vooral monumentaler gemaakt.\nDe opbouw van het Enkhuizer orgel is in Den Bosch nog terug te vinden: een gedeelde middentoren, geflankeerd door gespiegelde tussenvelden, spitse zijtorens en brede zijvelden. De verschillen zijn echter aanzienlijk. In 's-Hertogenbosch ligt het accent veel meer op de architectonische opbouw. Alle stijlen zijn behandeld als zuilen met hoge voetstukken die bij het bovenwerk een tapse vorm hebben. De zuilen zijn in hun benedendeel van beslag voorzien en vertonen verder cannelures die gedeeltelijk worden verlevendigd door zigzag- of draaimotieven. De zuilen in de onderkas hebben ionische kapitelen, die in de hoofdkas zijn corinthisch. Zeer uitgesproken is de scheiding tussen hoofd- en bovenwerk: een vroeg voorbeeld van een opbouw volgens het werkprincipe. Een kenmerkend element van het Niehoff-front, de combinatie van een spitse zijtoren met een eronder aangebracht vlak veld, is hier verdwenen. In plaats daarvan ziet men gedeelde spitstorens, waarvan de etages worden gescheiden door beeldnissen, een element dat ook aanwezig was in het door Symons bestudeerde front in de Keulse Dom. Dit alles leidt tot een strakkere en meer systematische opbouw. De zijvelden, zoals te zien in Enkhuizen, keren hier terug, zij het dat ze een flauwe achterwaartse buiging vertonen, wat de plastische werking van het front vergroot.\nVan bijzonder belang is de opbouw van het rugpositief, omdat deze school zou maken. De ronde middentoren wordt geflankeerd door schuin geplaatste tussenvelden, overhoeks geplaatste spitse torens en geronde, naar achter weglopende zijvelden. Afgezien van de hier nog toegepaste spiegelvelden, zou dit type rugpositief kenmerkend worden voor de Nederlandse orgelbouw in de 17e eeuw. Het zou zelfs tot in de 19e eeuw doorwerken. Uitgangspunt van dit concept is waarschijnlijk een rugwerk van het type Enkhuizen, Westerkerk, bestaande uit middentoren, spitstorens en zijvelden, waaraan tussenvelden werden toegevoegd. Ook hier zijn de stijlen als zuilen behandeld, hier in een getorseerde (gedraaide) vorm, met composiet-kapitelen.\nVan een uitzonderlijke rijkdom is de decoratie. Van lang niet alle figuren is de betekenis te achterhalen, terwijl de herkomst van het ornament onderwep van een afzonderlijke studie zou kunnen zijn. Eerst enige aandacht voor de in het front aangebrachte beelden. De klaviatuur wordt heel toepasselijk geflankeerd door staande beelden van David en Cecilia. Op het rugpositief ziet men een staand beeld van de kerkpatroon Johannes de Evangelist, met de bij hem behorende adelaar. In de nissen tussen de boven elkaar geplaatste spitstorens staat links Judith met het hoofd van Holophernes en rechts een trommelslaande vrouw, in de regel geinterpreteerd als een toespeling op de zegezang van Judith: \"Heft aan voor de Heer met paukenslag\" (Judith 16:2). In de wangstukken ziet men atlanten en caryatiden die zware consoles torsen. Daarboven zijn twee muzikanten in de weer, links met een trompet, rechts met een draailier. De middentoren wordt bekroond door twee gekoppelde aediculae met gebroken frontons ter weerszijden van een uurwerk. Onder de wijzerplaat is een draaibare trommel aangebracht waarop voorstellingen van de dodendans. In de flankerende paviljoens staan twee moren, links met een luit, rechts met een hoorn en een niet te identificeren voorwerp (doos of boek?). Ter weerszijden van de wijzerplaat houden twee kraanvogels de wacht: zij verbeelden de waakzaamheid. In de aediculae boven de zijvelden zijn bazuinblazers te zien.\nDe ornamentiek is van een grote rijkdom: bladranken, rol- en beslagwerk, maskers, obelisken, dolfijnen en sfinxen. Men lette in het bijzonder op de tritons in het blinderingssnijwerk van de zijvelden. Opvallend zijn ook de plastisch behandelde vazen met klimmende steenbokken op het rugwerk. Het lampet onder het hoofdorgel vertoont diverse muziekinstrumenten, alsmede putti met instrumenten. Galerij en rugwerk worden gedragen door een reeks musicerende satyrs. Aandacht verdient ook nog de verzorgde achterwand van de balgenkamer, met haar fraaie panellering en ionische pilastergeleding. Het indrukwekkende geheel toont aan dat de ontwerpers en uitvoerders het renaissance-repertoire, zoals dat in de 16e eeuw was ontwikkeld door figuren als Cornelis Floris, Cornelis Bosch en Hans Vredeman de Vries, volledig beheersten en tot een grootse synthese brachten.",
  "Part01_023LEIDE": "In dit orgel treffen drie werelden elkaar: de late gotiek, de Hollandse renaissance (of beter manierisme) en het Hollandse classicisme. Het 16e-eeuwse houten gewelf onder het rugpositief werd bij de vernieuwing in 1628 gehandhaafd. Het rugpositief zelf (1628) is een vereenvoudigde versie van het rugwerktype zoals dat in de 16e eeuw tot ontwikkeling kwam. Het vertoont in opbouw enige overeenkomsten met het rugwerk van de St-Jan in Den Bosch. Het belangrijkste verschil is de plaatsing van de spitstorens: in Den Bosch overhoeks, hier recht. Deze opzet zou school maken. De ornamentiek is zeer rijk. Het gehele renaissance-repertoire is vertegenwoordigd: bladranken, beslagwerk etc.\nDe vormgeving van de balustrades naast het rugwerk wijst op een andere hand: veel elementen uit de meubelmakersstijl van de tijd omstreeks 1625, zoals de knorren in de onderlijst, de consoles met koppen en dergelijke. De balustrades op de rugwerkkas zijn bij de bouw van het hoofdorgel aangebracht.\nDe onderbouw van het hoofdorgel bevat elementen die nog 16e- of vroeg-17e-eeuws aandoen. De consoles tussen boven- en onderkas hebben hun huidige, te smalle vorm gekregen in 1943-1946. Boven de onderbouw begint een andere wereld. De ornamentiek wordt hier uiterst terughoudend, de grote lijnen van een klassiek tempelfront overheersen. Naar analogie van veel gebouwen, die het Hollands classicisme vertegenwoordigen, kan men hier van een kolossale orde spreken. De architect Arend van 's-Gravesande aan wie dit front wordt toegeschreven, werkte veelvuldig in deze trant. Typerend voor dit front, vooral als wij het vergelijken met het orgel in de Alkmaarse St-Laurens, is de visuele overlapping der onderdelen: de middenpartij bestaat uit een grote middentoren en twee zijvelden, die elk op hun beurt met de zijtorens en de buitenste velden een gereduceerde versie van de middenpartij vormen. Opvallend is dat hier de toen nog algemeen gebruikelijke spiegelvelden ontbreken. Het blinderingssnijwerk bestaat uit zeer plastisch behandelde golfranken. Wanneer bij de restauratie opnieuw luiken zullen worden aangebracht, zal de relatie met de kerkruimte veel beter spreken.",
  "Part01_024MIDWO": "Het oorspronkelijke huisorgel is terug te vinden in de huidige onderbouw, die de vorm had van een tweedelige Hollandse kast uit de eerste helft van de 17e eeuw. Bij de verbouwing door De Mare werd deze kas gebruikt als onderbouw voor het vernieuwde orgel. Enkele onderdelen van het oude gedeelte werden daartoe verzwaard. Het nieuwe orgel kreeg een eenvoudig driedelig front met spitse verhoogde middentoren en vlakke zijvelden. Het ornament, met o.a. engelen in de middentoren, vertoont enige invloed van de Duitse Knorpelstijl. De luiken zijn aan de binnenzijden beschilderd: links een zittende koning David, rechts Mozes met de tafelen der wet en op de achtergrond de dans om het gouden kalf.",
  "Part01_025PEIZE": "Het oorspronkelijke orgel wordt gevormd door het vijfdelige middendeel van het huidige instrument. De bouwer heeft bij zijn ontwerp een en ander ontleend aan het orgel van de Martinikerk in Groningen, waaraan hij enige jaren tevoren werkzaamheden verrichtte. Als 'gidsfossiel' kan hier het fronton op de middentoren dienen. Dergelijke frontons zijn nog te zien op de zijtorens van het oorspronkelijke Martini-front. De gebogen frontons op de ronde zijtorens zijn moderner van vorm.\nIn een aantal opzichten wijkt het orgel van Peize af van andere Groninger orgels uit deze tijd. De middentoren is hier spits en de zijtorens zijn rond, terwijl de ruimte tussen de torens door snijwerk wordt opgevuld en niet door een rechte bovenlijst. Of het borstwerk oorspronkelijk een eigen front had is niet zeker. Bij de werkzaamheden van Schnitger en/of Hinsz moet de vorm ervan zijn veranderd. De zijvelden en pedaaltorens werden vervaardigd door Allert Meijer. Bij de pedaaltorens kozen Schnitger en hij, evenals bij de middentoren in Uithuizen, voor de aan oudere Groninger orgels ontleende trapeziumvorm. De wangstukken aan de pedaaltorens zijn het werk van de beeldsnijder Jan de Rijk. Het blinderingssnijwerk van het orgel moet integraal zijn vernieuwd in 1757. Het vertoont de wat wilde vormen van de Groninger rococo. Het wapen op de middentoren en de geharnaste figuren op de zijtorens zijn nog 17e-eeuws. Het rugwerk is behaaglijk in de breedte uitgebouwd en valt vooral op door zijn rijke rococo-snijwerk met muziekinstrumenten in de wangstukken.",
  "Part01_026GRON": "Deze orgelkas is stilistisch moeilijk te plaatsen. Onderzoek heeft uitgewezen dat het orgel in 1635 nieuw werd gebouwd met gebruikmaking van enige oudere onderdelen. Het hoofdwerkfront vertoont geen duidelijke overeenkomst met Groningse en Friese orgels uit dezelfde tijd. Het orgel in Peize - het enige van Verbeeck dat bewaard bleef - heeft een geheel andere opbouw. De bovenlijsten van de middentoren passen wel in het comtemporaine Groninger beeld. De merkwaardige overhoeks geplaatste torenachtige bekroningen hebben nergens in Nederland een parallel. Zij zijn gedeeltelijk voorzien van gotische pinakels. Deze zullen wel, evenals de verdere ornamentiek van de hoofdwerkkas, in de 19e eeuw zijn aangebracht. Daarbij zijn fragmenten van koorbanken verwerkt.\nHet rugwerk vertoont ook enige eigenaardigheden, met name de zware bovenlijsten en de bovenvelden met hun naar boven gerichte pijpvoeten. Dit laatste treft men nergens anders in Nederland aan. Het past wel in de Groninger traditie van die tijd dat tussenvelden en zijtorens in \u00e9\u00e9n lijn liggen. Bijzonder zijn de schilderingen op de galerij, in hoofdzaak bloemmotieven, maar ook een koning David met harp en een vrouwenfiguur met bazuin. Deze schilderingen kunnen uit het midden van de 17e eeuw dateren.",
  "Part01_027NOORD": "Een voorbeeld van een kas met rechte bovenlijsten die zowel de tussenvelden als de zijtorens omvatten. De trapeziumvormige middentoren met zevenkantige lijstwerken is gevat tussen corinthische pilasters. Het hoofdgestel hiervan maakt met de bovenlijst van de toren \u00e9\u00e9n geheel uit. Dergelijke pilasters zijn ook te vinden bij de spitse zijtorens en in het rugpositief.\nBij het rugpositief is de ordening van het hoofdwerk omgedraaid: hier is de middentoren spits en zijn de overhoekse zijtorens trapeziumvormig. Genoemde pilasters zijn voorzien van slingers met bloemen en vruchten, en bij de zijtorens van het hoofdwerk met schelpen en gevogelte. De door Freytag vernieuwde onderkas wordt geleed door ionische pilasters. Het blinderingssnijwerk vertoont plastisch behandelde golfranken waaruit hier en daar dieren, o.a. leeuwen, tevoorschijn komen. Men lette op de eigenaardige fabeldieren die uit het rugpositief komen gekropen. De wangstukken van hoofdwerk en rugwerk, de trofee op het rugwerk en de vazen op het hoofdwerk dateren uit 1802.\nDe vlakke behandeling van de tussenvelden en de rechte bovenlijst boven zijtorens en tussenvelden zijn typerend voor de Groninger orgelbouw uit de 17e eeuw.",
  "Part01_028GOES": ".\nHet uiterlijk van deze 18e-eeuwse kas wordt in sterke mate bepaald door de ingrijpende verbouwing uit 1704-1711. In haar oorspronkelijke gedaante zou men de hoofdwerkkas kunnen opvatten als een late, wat gecomprimeerde versie van het 16-eeuwse type dat wel als het Niehoff-front wordt aangeduid, ofschoon het ook bij andere orgelmakers voorkomt. Het voormalige, uit 1598 daterende orgel in de Nieuwe Kerk te Middelburg kan hier uitgangspunt zijn geweest. De ontwerper van dit orgel had het Niehoff-schema al enigszins vereenvoudigd: de combinatie van spitse torens met daaronder vlakke velden was hier niet meer te vinden. Het had driedelige, gedeeltelijk als spiegelvelden behandelde tussenvelden. In Goes, waar de hoogtewerking had plaats gemaakt voor breedtewerking, werd het aantal tussenvelden gereduceerd tot twee. De middentoren was rond, de zijtorens, die in \u00e9\u00e9n lijn lagen met de tussenvelden, spits. Anders dan bij het Middelburgse orgel en daaraan verwante instrumenten, werden de zijvelden lager uitgevoerd dan de zijtorens. Deze zijvelden werden terzijde afgesloten door brede stijlen en forse zuilen, waar de luiken door middel van een geraffineerde constructie omheen konden draaien. De torens werden (en worden nog steeds) bekroond door overhoeks geplaatste vierkante paviljoens.\nHet rugpositief was oorspronkelijk voorzien van dakvormige bekro- ningen op de torens. Deze zijn bij de verbouwing vervangen door beelden. Afgezien daarvan heeft het rugwerk zijn oorspronkelijke vorm behouden. Het is een vertegenwoordiger van het toen nog wel gebruikelijke type met \"afhangende schouders\". Bij de luiken van het rugwerk werd dezelfde ingenieuze constructie toegepast als bij het hoofdorgel.\nDe verbouwing van 1704-1711 had o.a. als doel het bijplaatsen van de ontbrekende tonen van het groot octaaf. Daartoe werd de middentoren verhoogd. Verder werden de zijvelden van het hoofdorgel op dezelfde hoogte gebracht als de zijtorens, terwijl de rechte bovenlijsten van de tussenvelden gedeeltelijk werden afgezaagd, waarna nieuwe schuine bovenlijsten werden aangebracht. De ingenieuze constructie van de luiken kwam te vervallen zodat de hoekzuilen van hoofdorgel en rugwerk thans bij geopende luiken onzichtbaar zijn. Het blinderingssnijwerk van het gehele orgel werd vernieuwd. Het bestaat sindsdien in hoofdzaak uit acanthusmotieven. De zware krullen aan weerszijden van de onderkas en halverwege de bovenkas dateren vermoedelijk ook uit deze tijd. De balk onder de galerij werd bij dezelfde gelegenheid nieuw gedecoreerd. Voor het overige bleef de oorspronkelijke ornamentiek behouden. Deze was goeddeels ontleend aan de omstreeks 1640 vigerende meubelstijlen. De buikige overgang van onder- naar bovenkas is gedecoreerd met schubachtige vormen (vergelijk Wijk bij Duurstede). De onderkas zelf bevat een reeks toogpanelen. De lijst onder het rugwerk is voorzien van knorren, terwijl de borstwering is voorzien van kussenpanelen. Opvallend is het gebruik van verschillende houtsoorten, een werkwijze die juist in deze tijd opkomt. Onder het rugwerk bevinden zich talrijke druipers, een voor de tijd van ontstaan al wat ouderwets element. In de eerste bouwperiode werden grote delen van het ornament verguld, tijdens de vroeg-18e-eeuwse verbouwing werd verguldsel nog overvloediger aangebracht. Uit de eerste peridode dateren de beelden van de engelen op de hoofdkas en de vrouwengedaanten boven de zijvelden van het rugpositief. Zij zijn het werk van de beeldhouwer Aernout Rogaerdts uit Veere. Thans zijn zij verguld, maar zij waren oorspronkelijk veelkleurig beschilderd. De bij de verbouwing van 1704-1711 nieuw vervaardigde luiken werden beschilderd door de Middelburgse schilder Abraham B\u00fcs-schop. Op de luiken van het hoofdorgel ziet men aan de binnenzijden de intocht van David met de ark, op de rugwerkluiken aan de binnenzijden musicerende figuren. De buitenzijden van de luiken zijn in grisaille beschilderd met diverse symbolische voorstellingen. De nieuwe beelden op het rugwerk, voorstellende David en twee vrouwenfiguren met boek, werden vervaardigd door de beeldhouwer Jacob Bossenblij naar ontwerp van Abraham B\u00fcsschop.\nReeds in de 17e eeuw moet zich boven het orgel een baldakijnhemel hebben bevonden, te vergelijken met de hemel in de Grote Kerk in Edam. In 1739 werd deze overhuiving voorzien van het thans aanwezige rijke beeldhouwwerk.",
  "Part01_029ZUTPH": "Deze kas is typerend voor het vroeg-17e-eeuwse Westfaalse orgel in het algemeen en voor de familie Bader in het bijzonder. De architectonische geleding wordt sterk benadrukt door de zuilen met corinthische kapitelen.\nWat de decoratie betreft is het rugpositief het rijkst. De flauw gebogen midden- en zijvelden zijn gevat in een sterk sprekend architectonisch kader, waartussen de spitse tussentorens zijn ingeklemd. De decoratie vertoont fantastische, uit bladdelen te voorschijn komende figuren. De vrij grove tandlijst aan de onderzijde is waarschijnlijk in 1813 vernieuwd.\nHet hoofdwerk (thans bovenwerk) volgt in zijn opbouw hoofdzakelijk het rugpositief. De vormen zijn alleen iets hoekiger geworden doordat de midden- en zijtorens nu driehoekig uitspringen.\nIn de Bader-situatie werd de onderbouw (het huidige hoofdwerk) krachtig geleed door zuilen, terwijl de klaviatuur door een ronde boog werd omgeven. Bij de laatste restauratie is gebleken dat de kassen van de pedaaltorens tegen de hoofdwerkkas (thans bovenwerk) waren aangebouwd. De gangbare reconstructie van de oorspronkelijke situatie met vrijstaande pedaaltorens is dus onjuist. Het ornament is veel soberder dan dat van het rugwerk en vertoont elementen van de Knorpel- of Ohrmuschelstijl. Bij de verbouwing in 1813 werden de bestaande onderkas en de pedaaltorens samen op een nieuwe onderkas geplaatst, terwijl de panelen tussen de zuilen van de oude onderkas werden geopend en van pijpwerk met nieuw ornament voorzien. Aldus ontstond het nieuwe hoofdwerk. Dit werd met de pedaaltorens verbonden door twee zijvelden die zich van het oude werk alleen onderscheiden door de aanwezigheid van pilasters in plaats van zuilen. Het oude hoofdwerk werd bovenwerk. De timmerman-aannnemer D. Lijsen, die de verbouwingswerkzaamheden aan de kas uitvoerde, is erin geslaagd een grote eenheid tot stand te brengen. Het geheel geeft pas bij zorgvuldige beschouwing zijn gecompliceerde ontstaansgeschiedenis prijs.",
  "Part01_030ALKMA": "Deze kas staat op naam van Jacob van Campen, de grootmeester van het Hollandse classicisme. Hij hield zich strikt aan de proporties uit de bekende architectuurtractaten. Ook in andere opzichten toonde hij zich een streng classicist. Van een verschuiving van de visuele functie der onderdelen, zoals in het iets oudere orgel van de Pieterskerk te Leiden, is hier geen sprake. De middenpartij bestaat hier uit middentoren en aangrenzende velden, de zijpartijen worden ook gevormd door een middentoren met aangrenzende, nu smallere zijvelden. Een overlapping van middendeel en zijstukken vindt hier dus niet plaats.\nDe onderbouw werd door Van Campen eveneens in klassieke zin geconcipieerd. Het gehele instrument wordt ondersteund door ionische zuilen en pilasters. De hoofdkas rust op corinthische zuilen en pilasters, terwijl de onderkas zelf min of meer als een paleisfa\u00e7ade wordt behandeld.\nHet rugpositief kan worden beschouwd als een gecomprimeerde versie van het hoofdorgel. De decoratie is tamelijk rijk. In het Hollandse classicisme waren festoenen en afhangende slingers geliefde motieven. Ze zijn hier royaal toegepast: slingers op de tussenstijlen, festoenen in de onderbouw en het tympaan. De zware ronde consoles onder de torens van het hoofdorgel zijn rijk gebeeldhouwd: bij de zijtorens met vogels, bij de middentoren met engelen. Wellicht is daaruit het idee ontstaan om de gehele onderbouw van het rugpositief van vergelijkbaar beeldhouwwerk te voorzien. Zo ontstond de gebeeldhouwde soffiet, de eerste in een lange reeks. Het blinderingssnijwerk vertoont plantenmotieven, maar ook engelenfiguren en muziekinstrumenten.\nDe beschildering van de binnenzijden van de hoofdwerkluiken werd in 1782 vernieuwd en vertoont voorstellingen van engelen door Johannes Petrus van Horstok. De beschildering van de buitenzijden van deze luiken met de triomf van David, werd ontworpen door Jacob van Campen en uitgevoerd door Cesar van Everdingen. Merkwaardig is de gotische vormgeving van het architectonisch kader.",
  "Part01_031CUIJK": "Een eenvoudige versie van het trapvormige kastype dat in de Zuidelijke Nederlanden, met name in het Luikse gebied, al in de 16e eeuw vrij gangbaar was. Kenmerkend zijn een ronde middentoren en vlakke velden. Het trapeffect wordt wat afgezwakt door de halve gebroken frontons aan weerszijden van de middentoren. Het blinderingssnijwerk bestaat hoofdzakelijk uit voluutranken. De console onder de middentoren is gedecoreerd als een reusachtige fruitmand. Opmerkelijk is de kroon boven de middentoren.",
  "Part01_032AMDAM": "Dit orgel heeft een voor de 17e eeuw ongebruikelijke opbouw. Een middentoren wordt geflankeerd door driedelige zijvelden, waarvan de onderste als spiegelvelden zijn behandeld. De spitse zijtorens die men zou verwachten, ontbreken echter, er volgen twee achterwaarts gebogen zijvelden. Het lijkt alsof een rugpositief, zoals dat van de Pieterskerk in Leiden, is samengeperst, waarbij de spitse torens het onderspit moesten delven. De gebogen vorm van de kas zet zich voort in de tribune. De onderkas springt ten opzichte van de hoofdkas zeer diep in. Om die reden wordt de hoofdkas ondersteund door ionische zuilen, een constructie die men eerder zou verwachten bij zeer grote orgels, zoals in de St- Laurens te Alkmaar en iets later ook bij het grote orgel in de Nieuwe Kerk. De ruimte tussen middentoren en zijvelden wordt opgevuld door krulornament.\nDe bekroningen zijn heel bijzonder. Op middentoren en zijvelden zijn opengewerkte borstweringen geplaatst met kwabornament. Daarboven ziet men opzetstukken, in het midden met het stadswapen. Verder naar achter zijn drie torenachtige paviljoens aangebracht bestaande uit twee achtkantige geledingen. Ze zijn rijk gedecoreerd en worden bekroond met opengewerkte peren. Vooral het middelste paviljoen herinnert aan de bekroning van de Montelbaanstoren door Hendrick de Keyzer. Ook hier is in de rijke decoratie kwabornament aan te treffen. Het fraaiste kwabornament ziet men echter in de opengewerkte panelen van het nevenwerk. E\u00e9n van de belangrijkste monumentale toepassingen van dit type ornament is eveneens in de Nieuwe Kerk te vinden: het weelderige koperen koorhek van Johannes Lutma. In het blinderingssnijwerk is dit ornament minder prominent aanwezig; het bestaat in hoofdzaak uit voluutranken.",
  "Part01_033ZEERI": "Een variant van de typische 17e-eeuwse Groninger orgelkas, met rechte bovenlijst in \u00e9\u00e9n lijn met de zijtorens. De verhoogde middentoren is hier trapeziumvormig, de zijtorens hebben een spits model. Het meest opvallend is de opbouw van het middendeel in twee etages, waarvan de benedenste een pseudo-borstwerk vormt. Bij het rugpositief zijn de proporties van het hoofdwerk omgekeerd. Hier liggen de bovenlijsten van de tussenvelden op \u00e9\u00e9n lijn met de middentoren, die evenals de lagere zijtorens een spitse vorm heeft. Men lette nog op de eigenaardige overhoekse vorm van de tussenvelden, die ook bij het rugpositief in 't Zand is te vinden. De decoratie van blinderingssnijwerk en opzetstukken vertoont invloed van de Duitse Knorpelstijl.",
  "Part01_034MAAST": "Deze kas is van hetzelfde Luikse trapmodel als die in Cuyk maar oogt - o.a. door de gebogen onderlijsten - beweeglijker en plastischer. Opmerkelijk is dat de beide gebroken frontonhelften van het Cuykse orgel hier zijn gereduceerd tot krulornamenten. De zware lijsten boven de zijvelden, met hun tandlijsten, zouden een 19e-eeuwse toevoeging kunnen zijn, wellicht van de hand van Binvignat. Het snijwerk in de onderlijst bestaat in hoofdzaak uit voluutranken. Het blinderingssnijwerk bevat vrij gecompliceerd rankwerk met hier en daar elementen uit de Duitse Knorpelstijl.\nDe luiken van het hoofdorgel werden door een onbekende kunstenaar beschilderd. Aan de buitenzijden ziet men in grisaille voorstellingen van de strijd tussen David en Goliath en de triomf van David na zijn overwinning. Aan de binnenzijden van de luiken bevinden zich schilderingen in typisch barok clair obscur van de aanbidding door de herders (links) en de aanbidding door de wijzen uit het Oosten (rechts). De luiken van het nieuwe rugpositief zijn aan de binnenzijde beschilderd door Patrick Creyghton. De stijl is ontleend aan de Moskovitische iconenstijl. Er zijn telkens twee engelen voorgesteld met links de avondmaalsbeker en rechts het eucharistisch brood.",
  "Part01_035AMDAM": "De kas werd ontworpen door Jacob van Campen, wiens plan reeds in 1645 tot stand kwam. Het beeldhouwwerk van het oxaal is van de hand van de beeldhouwer Artus Quellinus. Het is onzeker of hij ook de overige sculptuur heeft vervaardigd, maar dit is zeer wel mogelijk. Van Campens intenties leren wij het beste kennen bij gesloten luiken. Dan vertoont het orgel het beeld van een Italiaanse kerkgevel, bestaande uit een onderbouw en een smallere bovenbouw met voluten. De drie pijpentorens zijn in de luiken getransformeerd tot werkelijke zuilen met kapitelen die het driehoekige gevelveld dragen. Het is interessant dat deze zuilen ook in de schildering door Jan van Bronckhorst een functie hebben. De beschildering van de luiken van de onderbouw heeft in hoofdzaak een architectonisch karakter.\nBij geopende luiken verandert het karakter van het front aanzienlijk. Opmerkelijk is dat hier in tegenstelling tot Alkmaar, St-Laurens, en ook Leiden, Pieterskerk, gewerkt wordt met spitse zijtorens. Evenals bij het orgel van de Pieterskerk maar in afwijking van het orgel in de St-Laurens kan men hier spreken van een visuele overlapping van middenpartij en zijdelen. Van groot belang is het regelmatige labiumverloop dat aan een strakke regie lijkt te zijn onderworpen. Spiegelvelden komen niet voor. De torens vertonen alle een V-vormig labiumverloop, terwijl de boven elkaar geplaatste tussenvelden een regelmatig patroon van opgaande en aflopende labia te zien geven. De labiumlijnen vormen samen met het snijwerk aan de pijpvoeten een regelmatig stelsel van diagonalen. Het is vooral dit aspect van het orgelfront in de Nieuwe Kerk dat school heeft gemaakt. Men vergelijke met name het orgel in de Westerkerk te Amsterdam.\nHet rugwerk is een gecomprimeerde versie van het hoofdwerk. Door de schuin geplaatste lijsten en overhoekse spitstorens werkt het plastischer dan het vlakke hoofdorgel. Opmerkelijk is dat het pedaal hier voor het eerst in de Noordelijke Nederlanden een zelfstandige plaats in het front heeft. De plaatsing in de onderbouw naast het rugpositief heeft verder geen navolging gekregen. Op het rugpositief zitten twee vrouwelijke figuren in bevallige houding ter weerszijden van een hemelglobe. Zij hebben muziekinstrumenten bij zich. Op de hoeken bevinden zich zwanen, vogels die vaak met Apollo in verband worden gebracht. De beide vrouwen zouden de muzen Euterpe en Harmonia kunnen voorstellen. Op het hoofdorgel ziet men in het midden een staande David met een scepter en een harp die met haar punt op de grond rust. Op de hoeken zijn twee vrouwenfiguren te zien, links met een portatief, rechts met een opengeslagen boek, waaruit zij lijkt te zingen. Wellicht zijn dit personificaties van de zang- en speelkunst.\nDe ornamentiek is van hoge kwaliteit. De door Artus Quellinus vervaardigde pilasters onder het orgel vertonen de rond 1650 gebruikelijke slingers. In plaats van de gangbare bloemen en vruchten is hier een grote rijkdom aan voorstellingen te zien: putti, muziekinstrumenten etc. Het voor het eerst in Alkmaar beproefde concept van een rugwerksoffiet wordt hier in rijkere vormen herhaald. In het blinderingssnijwerk zijn talrijke bladmotieven, korenaren en druiventrossen aangebracht. Bij de middentoren van het rugwerk ziet men gevleugelde engelenkopjes, bij de toren van het hoofdorgel complete putti uit het bladwerk te voorschijn komen.\nDe luiken werden beschilderd door Jan Gerritsz van Bronckhorst. Ze tonen bijbelse voorstellingen. Aan de binnenzijde links: de triomf van David, binnenzijde rechts: David speelt harp voor Saul. Aan de buitenzijden: zalving van David tot koning door Samuel.",
  "Part01_036DRONR": "Deze kas is typerend voor het Westfaalse orgel in de vroege 17e eeuw, in het bijzonder voor Arnold en Tobias Bader. Zij is verwant aan het Zutphense Walburg-orgel. Nog steeds wordt de architectonische geleding sterk benadrukt, zij het dat hier minder zuilen worden toegepast. Kenmerkend zijn ook de driehoekige torens, gevat in een sterk geprofileerd hoofdgestel, en de combinatie van een spits tussentorentje met een daaronder aangebracht vlak veld. Bij het rugpositief is de architectonische geleding minder krachtig uitgewerkt. Op de stijlen van beide werken bevinden zich gesneden slingers. Het blinderingssnijwerk en de bekroningen, in het bijzonder de cartouche boven de middentoren van het hoofdwerk, vertonen elementen van de Knorpelstijl. Tot 1918 bevond zich aan weerszijden van het orgel een schotwerk met geschilderde pilasterarchitectuur en beelden.",
  "Part01_037SASSE": "Een eenvoudig vijfdelig front van een type dat reeds in de 16e eeuw bij kleinere orgels gebruikelijk was. De tussenvelden worden niet door een lijst afgesloten, maar door snijwerk in golfrankvorm. De stijlen met afhangende slingers zijn karakteristiek voor de tijd van ontstaan. De ranken in de lijst onder het pijwerk en de knorren in de onderste lijst zijn typerend voor de meubelmakersstijl van het midden van de 17e eeuw. De onderbouw onder de gevleugelde engelkop is bij de laatste restauratie nieuw gemaakt. Dit geldt ook voor de luiken.",
  "Part01_038AMDAM": "Een kastype dat in Nederland na het midden van de 17e eeuw niet vaak meer voorkomt: een ronde middentoren, geflankeerd door overhoeks geplaatste spitstorens en achterwaarts gerichte ronde zijvelden. Tussenvelden komen niet voor. Zoals bij veel kleinere orgels is deze vormgeving eigenlijk die van een rugpositief. Men vergelijke het rugwerk in de Westerkerk te Enkhuizen. Opmerkelijk is de plaatsing van het pedaal rechts achter het orgel.\nDit is bijna letterlijk een orgel om in te bijten. Een groot deel van de ornamentiek is eetbaar. Fruitmanden op de zijtorens, twee hoorns van overvloed in het snijwerk van de middentoren en als hoogtepunt een geheel uit bladen en vruchten samengestelde torenachtige bekroning op de middentoren, met een reusachtige ananas in top. De engeltjes onderaan de kas kijken wat weemoedig omdat ze er niet bij kunnen.",
  "Part01_039MARUM": "Het vijfdelige middenstuk van dit uit het Brabantse Ginniken afkomstige orgel dateert uit 1658. De zijtorens werden toegevoegd in 1890. Tevens werden toen alle frontpijpen in een ander labiumverloop vernieuwd (vergelijk Heesbeen). Typerend zijn de driehoekige frontalen boven de tussenvelden, een element dat men eerder in de 16e eeuw zou verwachten. Misschien bezat het orgel in de Grote Kerk te Breda, waaraan Rijmsmit in 1655 werkte, ook dergelijke bekroningen. Heeft de orgelbouwer zich hierdoor laten inspireren? De meeste ornamentiek is in 1890 vernieuwd. Opmerkelijk is het snijwerk in de onderkas op de plaats van klaviatuur en registertrekkers. De daar aangebrachte balusters en ionische halfzuilen en balusters zijn vermoedelijk nog 17e-eeuws.",
  "Part01_040BLESS": "De kas van dit orgel werd vervaardigd door de Leeuwarder kistenmaker Yde Carsten. Het concept herinnert sterk aan het verdwenen Bader-orgel in de Hervormde Kerk te Terband (1661). Alleen zijn in Blessum de zijtorens vlak in plaats van spits. Het architectonisch karakter van de Bader-orgels spreekt nog in de corinthische pilasters naast het klavier. Het schot in de balustrade met zijn pilasterstelling dateert uit de bouwtijd. De ornamentiek is grotendeels vernieuwd, vermoedelijk in 1790. Waarschijnlijk zijn de oorspronkelijk aanwezige luiken thans in de achterwand van de kas verwerkt.",
  "Part01_041TERNA": "Deze kas is een verdere ontwikkeling van het type Dronrijp. Vergeleken daarmee is het architectonisch karakter hier minder uitgesproken. De zware hoofdgestellen zijn verdwenen, terwijl de gehele vormgeving vloeiender is geworden. Zo zijn de zijtorens van het rugpositief rond geworden. Merkwaardig zijn de golvende, in een scherpe punt uitlopende lijsten aan de middentoren van het rugwerk. Het is dan ook zeer goed mogelijk dat de ontwerper van het Dokkumse front, Jacob Cornelisz, die regelmatig met de Gebroeders Bader samenwerkte, ook bij het orgel in Ternaard was betrokken. De ornamentiek van het blinderingssnijwerk en opzetstukken vertoont de vormen van het Knorpelwerk. De deuren van het voormalige borstwerk hebben snijwerk in de vorm van bladkandelabers.",
  "Part01_042HELLU": "Deze kas is in het Groninger orgellandschap van de 17e eeuw moeilijk te plaatsen. Het schuine verloop van tussenvelden en bovenlijsten alsook de verhoogde zijtorens wijken af van het gebruikelijke beeld in het noorden. Misschien is de huidige gedaante niet meer oorspronkelijk. Typisch Gronings is de trapeziumvorm van de middentoren. De sobere ornamentiek is met het overgeleverde bouwjaar in overeenstemming. In de literatuur wordt het orgel soms aan Hendrik Huis toegeschreven. De vorm van de kas geeft hiervoor echter geen enkele aanleiding.",
  "Part01_043MUIDE": "Deze vijfdelige, licht gewelfde kas is in haar opbouw verwant aan het rugpositief in de Pieterskerk te Leiden. Alleen de zijvelden hebben hier een andere vorm. Oorspronkelijk was het orgel van luiken voorzien. De ornamentiek, met name in de opzetstukken, vertoont kwabvormen en diverse vruchten, wat niet in strijd is met de gangbare datering op 1661. De bekroning met een ananas komt men ook tegen bij het kleine orgel in de Oude Kerk te Amsterdam, gebouwd in 1658 door Hans Wolff Schonat. Fraai zijn de cherubs boven de tussenvelden. Ze zijn wellicht een latere toevoeging.\nOver de maker is niets met zekerheid te zeggen. Toch is de toeschrijving aan Jan Slegel III niet volkomen uit de lucht gegrepen. Op kwitanties uit 1675 en 1684 is de handtekening van 'Joan Slegel' te herkennen. Dit toont aan dat hij het orgel in elk geval onderhield. Frappant is verder dat Slegel in 1662 en 1663 omvangrijke werkzaamheden verrichtte in het nabijgelegen Naarden. Het uitgesproken Hollandse karakter van het front in Muiden hoeft niet in strijd te zijn met een toeschrijving aan Jan Slegel III: hij was een aantal jaren in dienst van Jacobus van Hagerbeer, Hollands orgelmaker bij uitstek! Misschien was hij zelfs diens meesterknecht.",
  "Part01_044TZAN": ".\nEvenals Noordwolde een voorbeeld van een voor het Groninger land karakteristieke kas met rechte bovenlijsten die zowel de tussenvelden als de zijtorens omvatten. De ronde middentoren met zevenkantige zeskantige kap en onderlijst is ook hier weer gevat in een brede omlijsting. Het rugpositief is bij de verbouwing door Freytag sterk gewijzigd. De middenpartij vertoont met haar overhoekse tussenvelden sterke overeenomst met het rugwerk te Zeerijp, maar is gedrongener. Hoe dit er verder uitgezien kan hebben is onduidelijk. De zijtorens moeten in hun huidige vorm van Freytag afkomstig zijn, evenals de bovenlijsten van de middenpartij en de ornamentiek. De kantige boven- en onderlijsten van de zijtorens herinneren nog aan de oude Groninger tradities. De overhoekse plaatsing der torens gaat wellicht nog op het oorspronkelijke rugpositief terug.",
  "Part01_045EDAM": "De herkomst van de orgelmaker Barend Smit wordt wel in Noord- duitsland, met name in Bremen, gezocht. Geeft het Edamse orgel, zijn Hollandse meesterwerk, aanwijzingen in die richting? Een Noordduits element bij dit orgel is in ieder geval dat de beide prestanten volledig in het front zijn opgenomen. Maar ook de kas wekt onmiskenbaar Noordwestduitse associaties. Men zie de hoekige bovenlijsten van de torens en vooral de V-vormige ondervelden van hoofdwerk en rugpositief. Ook treft men de ver uitstekende onderlijsten van de spitse zijtorens van het rugpositief vaker in Duitsland dan in Nederland aan. Verhoogde frontstokken, zoals hier bij de tussenvelden van het hoofdwerk, zijn in Noordduitsland evenmin ongebruikelijk. Opmerkelijk is vooral de vormgeving onder de tussenvelden: een rechthoekig, geheel opengewerkt paneel met daarboven blinderings- snijwerk. Nagenoeg dezelfde oplossing vinden we toegepast bij het Schnitger-orgel te Rendsburg (Sleeswijk-Holstein). Aangezien dit orgel pas in 1714-1716 werd gebouwd en uit niets blijkt dat Verhofstadt in 1716 het Edamse orgelfront in deze geest heeft gewijzigd, moet worden aangenomen dat Smit en Schnitger beiden eenzelfde, thans verloren voorbeeld hebben gebruikt. Dat Smit connecties met Noordwestduitsland heeft gehad, lijkt met dit alles wel te zijn bewezen. Smit heeft zich wel enigszins aan de gangbare Hollandse smaak aangepast, getuige de manier waarop hij de bovenlijsten tussen de torens onderbrak met ornament. In Noordwestduitsland zijn immers rechte, doorlopende bovenlijsten gebruikelijk. Helemaal van harte is deze concessie aan de Hollandse smaak toch niet geweest, getuige de wat onhandige combinatie van vlak snijwerk en plastische vruchtmotieven. Het uit bladranken gevormde snijwerk is tamelijk vlak behandeld, al is de uitvoering niet overal gelijk. Opmerkelijk zijn de bekroningen van de drie hoofdwerktorens: met vruchten en bloemknoppen behangen obelisken op zware voetstukken met cartouches. De beelden op het rugpositief van een staande David met harp en twee staande musicerende putti dateren uit 1785. Ze zijn het werk van G.S. Schuppius. Opvallend zijn de florale motieven in het snijwerk onder het rugwerk. Kan de vormgeving van dit orgel ook licht werpen op de connectie Barend Smit-father Smith? Maar zeer ten dele. Father Smith baseert zich in zijn frontontwerpen meestal op andere tradities. Enige \"Edamse\" elementen zijn toch wel te vinden. De in het Edamse rugpositief toegepaste opbouw van een veld met V-vormig labiumverloop met daarboven een veld met een recht verloop, is bij verschillende orgels van Father Smith aan te treffen, zij het steeds in combinatiue met een brede inzwenkende bovenlijst (Templechurch, Londen). Verhoogde pijpstokken in het front, zoals in het Edamse hoofdwerk, heeft Father Smith, voor zover thans bekend, alleen toegepast bij een in 1940 verwoest klein positief in de kathedraal van Manchester, waarvan de verdere opbouw geheel anders was.",
  "Part01_046HOLWI": "Deze kas is van hetzelfde type als die in 't Zand. Alleen is de middentoren hier trapeziumvormig en loopt hij niet tot aan de onderkast door. Het orgel van Zeerijp toont dezelfde constructie. Onder de middentoren bevinden zich thans twee velden, voor de laatste verbouwing was dat er slechts \u00e9\u00e9n. Het eenvoudige blinderingssnijwerk dateert waarschijnlijk uit de bouwtijd. De zijwangen zullen vermoedelijk bij de verbouwing in 1828 zijn aangebracht. Dat het orgel een rugpositief zou hebben gehad, zoals Broekhuyzen beweert, is aan twijfel onderhevig. Op het 16e-eeuwse oxaal, waar het orgel tot 1951 was opgesteld, is namelijk voor een rugpositief geen plaats.",
  "Part01_047MAAST": "Deze kas is een gecomprimeerde en tegelijkertijd afgeslankte versie van het Luikse traptype, te vergelijken Maastricht, O.L. Vrouw en Cuyk. Het verschil met genoemde orgels is gelegen in de geringe hoogte van de trappen en de tweedeling van de tussenvelden. Opvallend zijn de voluten en draperie\u00ebn in de consoles aan de onderkas, evenals de consoles onder de middentoren. De voluten naast de middentoren en de vazen op de zijvelden vertonen de vormen van Knorpel- of kwabwerk. Dat de klaviatuur zich oorspronkelijk aan de voorzijde bevond is nog duidelijk te zien, al moet niet worden uitgesloten dat de onderkas ooit gedraaid is.",
  "Part01_048EINDH": "Deze kas is een vroeg voorbeeld van het het gangbare Vlaamse fronttype uit de late 17e en vroege 18e eeuw. Typerend zijn de drie ronde torens, de gesloten bovenlijsten die in \u00e9\u00e9n lijn liggen met de zijtorens en de rijke decoratie, gevormd door slingers, festoenen en krulbladeren. Men lette speciaal op de zwaar beladen kop onder de middentoren. Overeenkomstig de Vlaamse traditie zouden de tussenvelden oorspronkelijk heel goed tweedelig kunnen zijn geweest.",
  "Part01_049KANTE": "Een zeer merkwaardig front. De opbouw met zware zijtorens is een wel heel bijzondere variant van het zogenaamde Hamburger Prospekt. De torens suggereren een pedaal, terwijl het orgel nooit een vrij pedaal heeft gehad.\nDe middenpartij moet aanvankelijk anders van vorm zijn geweest. De klaviatuur bevond zich aan de achterzijde. De middentoren liep verder naar beneden door en de tussenvelden waren lager geplaatst, waarschijnlijk sloten hun bovenlijsten aan bij de kapitelen van de torens. Aannemelijk is ook dat deze velden toen niet zo merkwaardig naar voren klapten als thans het geval is. Het is onzeker hoe de middenpartij in de balustrade was geplaatst, waarschijnlijk bevonden zich daar enige pijpenvelden.\nOmstreeks 1670 werd het orgel met een rugwerk vergroot. Dit vertoont in grote lijnen dezelfde vorm als de rugpositieven in Noordwolde en Loppersum. Bij die gelegenheid verdween de oorspronkelijke onderbouw en werd het overgebleven gedeelte van de middenpartij op een wat bizarre wijze tussen de twee torens opgehangen. Het aldus tot stand gekomen arrangement herinnert enigszins aan het Oostfriese Langwarden (1650, zonder rugpositief).\nHet ornament van het oudste gedeelte lijkt op de decoratie in Noordwolde. De stijlen zijn ook hier opgevat als corinthische pilasters met slingers, die echter een minder gevarieerd vormenrepertoire vertonen als in Noordwolde. In het blinderingssnijwerk zijn invloeden van de Duitse Knorpelstijl te zien. Ook zien we bladmaskers, zoals in Noordwolde. De decoratie van het rugwerk is veel eenvoudiger. Het vrij wilde rococo-snijwerk op de galerij dateert uit het midden van de 18e eeuw.",
  "Part01_050MEDEM": "Het hoofdwerk van dit orgel dateert uit 1671, het rugwerk uit 1785. De hoofdkas is van een eenvoudig vijfdelig type met rechte bovenlijsten die boven de zijtorens doorlopen. Een dergelijke opzet komt bij Hollandse orgels slechts zelden voor. Een opmerkelijk trekje is dat de kroonlijsten boven de zijvelden even voor de middentoren in verstek afbreken. Het blinderingssnijwerk bestaat uit eenvoudige golfranken met blad- en vruchtmotieven. Opmerkelijk is de weelderige bekroning. Het orgel lijkt haast te bezwijken onder de vracht vruchten en bloemen, waarin musicerende putti rond spartelen. Dit alles ter begeleiding van het stadswapen dat in nog enigszins kwabvormige cartouche is gevat. Of het daarboven geplaatste forse Davidsbeeld tot de oorspronkelijke decoratie behoort, is niet geheel zeker. Opvallend zijn de eigenaardige gedraaide pinakels boven de zijtorens. De rococo-vleugelstukken dateren uit 1785 en kwamen in plaats van de oorspronkelijk aanwezige luiken.\nHet rugpositief heeft dezelfde indeling als het hoofdwerk. De zijtorens zijn echter hoger dan de tussenvelden. Bovendien zijn deze velden concaaf uitgevoerd. Dit maakt het geheel sierlijker, wat ook in de rococo-decoratie tot uiting komt.",
  "Part01_051BOXUM": "Dit vroege werk van Jan Harmens Camp werd in Noordwestduitse trant, zoals we die vaak bij Schnitger tegenkomen, geconcipieerd. Men zie met name de doorlopende bovenlijst boven de spitse zijtorens en de tussenvelden alsmede het V-vormig labiumverloop in deze velden. De ornamentiek is vrijwel integraal vernieuwd in 1798. Men lette ook op de eigenaardige blad- of veerelementen waaruit de opzetstukken op het hoofdwerk zijn samengesteld. De merkwaardige houten draperie voor het orgel werd in 1810 aangebracht.",
  "Part01_052DORDR": "Het Dordtse orgel is voor Hollandse begrippen een ongewone verschijning. De kas is een tweelingzuster van het orgel in de Pauluskerk te Antwerpen (1654-1658). Volledig identiek zijn de fronten echter niet. Beide orgels vertonen een eenvoudig vijfdelig middenstuk met verhoogde middentoren, tweedelige tussenvelden, boven met aflopend en beneden met V-vormig labiumverloop, en spitse zijtorens. Een dergelijke opbouw was niet ongebruikelijk. Wel ongebruikelijk, ook in de Zuidelijke Nederlanden, zijn de zestienvoets pedaaltorens die tot in de balustrade doorlopen, een opzet verwant aan het zogeheten Hamburger Prospekt. In Dordrecht werd deze opbouw met geringe wijzigingen overgenomen. De pedaaltorens lopen niet geheel door in de balustrade, terwijl de verbindingsvelden een ander labiumverloop hebben dan in Antwerpen. Ook wijken de proporties enigszins af.\nIn Antwerpen is de decoratie veel rijker. De frontons op de spitstorens komen bij beide orgels voor, maar zijn in Antwerpen steiler. De rugpositieven zijn bij beide orgels gelijk. Alleen springen in Dordrecht de tussenvelden iets naar voren door een lichte knik in het midden. Dit kan echter op een latere wijziging berusten. In 1762 werd namelijk de gehele ornamentiek vernieuwd, alleen de engelenkop onder de middentoren van het hoofdwerk kan nog oorspronkelijk zijn. Deze werkzaamheden hingen samen met een vernieuwing van de kerkinrichting, o.a. van de preekstoel. Vooral opmerkelijk is de rijke stuc-decoratie naast en onder de orgelkas in een voor Nederland ongebruikelijk rijke rococo-trant. Het meeste ornament is zuiver decoratief, maar men treft ook koppen en muziekinstrumenten aan. Heel bijzonder zijn de opzetstukken op de zijtorens van het rugwerk, met vruchten, waaronder ananas, die echter in de verte nog associaties wekken met gotische kruisbloemen.",
  "Part01_053BOXME": ".\nHet orgel is thans geplaatst op het oxaal uit 1634-1637. Dit was tot 1885 tussen priesterkoor en schip gesitueerd en werd in dat jaar naar het zuidertransept verplaatst. Het oxaal werd ontworpen door de toenmalige pastoor Antonius Peelen en uitgevoerd door Jan Werkens uit Venray. Het heeft een vijfdelige opbouw, waarbij de middenpartij, bestaande uit een rondbogige doorgang geflankeerd door twee recht gesloten doorgangen, de vorm heeft van een zogenaamd Venetiaans of Palladiaans drielichtsvenster. De ornamentiek is zeer rijk en bevat o.a. bladranken, diverse maskers, knorren etc. Boven de zuilen bevindt zich een reeks heiligenbeelden. Of de thans op het oxaal aangebrachte balustrade in oorsprong bij het oxaal hoort, is onzeker. In deze balustrade zijn vier aediculae aangebracht met staande beelden.\nHet orgel moet op verschillende plaatsen in de kerk hebben gestaan, o.a. aan de torenzijde. In 1885 werd het samen met het oxaal in het zuidertransept geplaatst, om na de Tweede Wereldoorlog in de nieuwe kerk weer aan de torenzijde terecht te komen. Het rugpositief was oorspronkelijk een onderpositief, dat vermoedelijk een afzonderlijke kas had. Pas in 1885 werd het onderpositief met zijn front in de onderkas van het hoofdorgel geplaatst. In 1959 werd het tot een zelfstandig rugpositief gemaakt. Het heeft een verhoogde middentoren en zijtorens die met de ongedeelde tussenvelden onder \u00e9\u00e9n lijstwerk zijn verenigd. Deze opbouw is - behalve in Vlaanderen en Noordduitsland - ook in Westfalen, waar Ruprecht vandaan kwam, veelvuldig aan te treffen, zij het zelden met ronde torens. De decoratie bestaat uit hangende slingers met bloemen, vruchten en kwasten. Op de middentoren bevindt zich het wapen van de graven Van den Bergh, de heren van Boxmeer.\nVoor de opbouw van het hoofdorgel heeft de ontwerper het positief als uitgangspunt genomen. Door het schuin plaatsen van de bovenlijsten is het geheel echter verlevendigd. Via een lichte holling gaan deze lijsten in \u00e9\u00e9n vloeiende lijn over in de kappen van de zijtorens. Ruprecht bouwde een orgel dat, afgezien van het positief, vrijwel dezelfde opbouw had als dat in de Grote Kerk te Lochem (gesloopt in 1933). Vergelijkbare orgels komen in Westfalen omstreeks 1700 in zwang, in hoofdzaak bij de familie Klausing. Het is niet ondenkbaar dat Ruprecht dit fronttype in Westfalen heeft ge\u00efntroduceerd.\nDe decoratie omvat ook hier hangende slingers op de stijlen en de voor Ruprecht karakteristieke cherubijnenkoppen in de wangstukken (vergelijk Zevenaar, Hervormde Kerk en Venlo, voormalige Hervormde Kerk). Het blinderingssnijwerk is gebaseerd op S-voluten. Op de middentoren ziet men een adelaar met aan de uiteinden van zijn vleugels grote guirlandes. Deze staan met de opzetstukken van de zijtorens in verbinding.",
  "Part01_054ADAM": "Deze kas behoort tot het trapvormige type dat in de Zuidelijke Nederlanden, met name in het Brabantse en Luikse gebied, al in de 16e eeuw gebruikelijk was. Zij is verwant aan de kassen in Cuyk en Maastricht, O.L. Vrouw. Afwijkend hiervan zijn echter de gebogen zijvelden, die bij orgels van dit model ook al in de 16e eeuw te vinden zijn. De zware harpvormige partijen naast de middentoren alsmede de gebroken frontons op de zijvelden geven dit front, vergeleken met de beide genoemde orgels, een uitgesproken barok karakter. Het rugwerk met zijn eenvoudige driedelige opbouw is eveneens karakteristiek voor de Zuid-Nederlandse traditie, al wijkt het in zijn opbouw aanzienlijk van het hoofdorgel af.\nIn de literatuur wordt wel beweerd dat de tussenvelden van het hoofdorgel aanvankelijk gedeeld waren en dat zij hun huidige vorm pas bij de verbouwing door M\u00fcller hebben gekregen. Uit de bronnen blijkt hierover echter niets, terwijl een dergelijke tweedeling bij dit fronttype compositorisch en stilistisch volkomen onaannemelijk is.\nDe stijlen van het hoofdorgel zijn behandeld als pilasters met tamelijk onorthodoxe corinthische kapitelen. Het blinderingssnijwerk met bladeren, vruchten en krullen stamt waarschijnlijk nog uit de bouwtijd. Opmerkelijk is het snijwerk van de friezen op de overgang van onder- naar bovenkas en boven de zijvelden. Deze friezen zetten zich in de zijwanden van de orgelkas voort. Men ziet daar golfranken met bladmaskers en tevens verschillende fabeldieren, alles nog in de traditie van het 16e-eeuwse renaissance-ornament. De vormen zijn echter veel voller en plastischer, kortom barokker geworden en verraden daarmee hun tijd van ontstaan. Uitgesproken barok zijn de putto-achtige hermen die de consoles tussen onder- en bovenkas ondersteunen. Wie de maker was van dit snijwerk is helaas niet bekend, maar het valt wel aan te nemen dat hij Zuid-Nederlander was. Fraai zijn ook de opengewerkte zijwanden van de hoofwerkkas waarin o.a vogelmotieven zijn te onderscheiden.\nEen geheel andere geest ademt het snijwerk van de borstwering en het rugpositief. De vrij dunne, om niet te zeggen scherpe vormen van de festoenen en slingers zijn typerend voor het Hollandse snijwerk uit de tijd omstreeks 1680. Ook het opengewerkte bovendeel van de borstwering kan uit die tijd stammen. Uit 1734 dateren de zware consoles onder de galerij alsmede de beelden en de bekronende ornamentiek van het rugwerk. De decoratieve vormen zijn duidelijk be\u00efnvloed door de stijl van Daniel Marot. Wellicht is dit alles het werk van de Amsterdamse beeldhouwer Jan van Logteren. De beide vrouwenfiguren zijn waarschijnlijk personificaties van de zang- en dichtkunst.",
  "Part01_055STEEN": "De kas vertoont opvallende gelijkenis met het middendeel van de Van Hagen-orgels in Antwerpen, St. Paulus en Dordrecht, O.L. Vrouw. Men moet wel aannemen dat de ontwerper deze orgels of althans \u00e9\u00e9n ervan heeft gekend. In Steenbergen zijn onder de torens engelenkoppen aangebracht, op de zelfde manier manier als in Antwerpen en Dordrecht. De gevleugelde engelenkop boven de middentoren heeft in Antwerpen een bijna identiek equivalent. Fraai zijn de twee engelenkopjes onder de middentoren. Het blinderingssnijwerk met bladranken, druiventrossen en bloemen is laat-17e-eeuws. Opmerkelijk is het kwabmasker in het snijwerk van de middentoren. De vazen met hun enigszins Marot-achtige vormgeving en het Davidsbeeld werden in 1869 aangebracht door \"sculpteur\" G. Delanier uit Brussel.",
  "Part01_056WOUDR": "In 1680 werd het kleine orgel uit de Grote Kerk in Den Haag naar de Kloosterkerk overgeplaatst. Het moet bij die gelegenheid een nieuwe kas hebben gekregen, aangezien de oorspronkelijke kas in de Grote Kerk achterbleef. Thans is in Woudrichem boven de klaviatuur nog een cartouche te zien met het jaartal 1680. Volgens een niet te traceren overlevering zou de kas geschonken zijn door stadhouder Willem III. Deze kas is stilistisch niet eenvoudig te plaatsen. De opbouw met verhoogde middentoren en tussenvelden in \u00e9\u00e9n lijn met de zijtorens is verwant aan het Vlaamse orgeltype, zoals dat nog omstreeks 1700 werd toegepast, met name door de orgelmaker Jacobus van Eynde. Er zijn echter twee belangrijke verschillen. In de eerste plaats zijn de bovenlijsten van middentoren en zijstukken opvallend laag in vergelijking tot de zware rijk geprofileerde lijsten van de Vlaamse orgels. In de tweede plaats gaan de gebogen tussenvelden van concaaf in convex over. Dit laatste is in de orgelbouw in de Republiek omstreeks 1680 moeilijk voorstelbaar. Kan dit op een latere verbouwing berusten of moet de gehele kas later gedateerd worden?\nDe ornamentiek van de hoofdwerkkas, met name de slingers op de stijlen met hun dunne, ja zelfs scherpe snijwerk passen goed in de ontwikkeling van het snijwerk in Holland in de periode rond 1680, maar kan ook nog later zijn. Heel opvallend is de enorme console met omgekrulde bladeren onder de middentoren. Deze doet evenals de kleinere consoles onder de zijtorens sterk denken aan de rugwerksoffiet en torenconsoles van het orgel in de Haagse Nieuwe Kerk. Bij nadere beschouwing blijken ook de slingers met muziekinstrumenten op de stijlen een opvallende gelijkenis te vertonen met die in de onderkas van het Nieuwe Kerk-orgel, in het bijzonder de wat gekreukelde linten waarmee het geheel aan een ring is opgehangen. Aan beide orgels is vrijwel zeker door dezelfde beeldsnijder gewerkt. Het snijwerk aan het Nieuwe Kerk-orgel is het werk van de Haagse beeldhouwer Johannes Hanart. Dat deze in 1680 aan het orgel in de Kloosterkerk heeft gewerkt is niet waarschijnlijk, omdat hij pas in 1683 het meesterschap verwierf. Bovendien zijn bladconsoles van het beschreven type in die tijd vrij zeldzaam. Een eigenaardigheid van het Kloosterkerk-front is dat het aanzienlijk breder is dan de orgelkas. Dit alles zou op een latere aanpassing kunnen wijzen.\nDe volgende hypothese is nu denkbaar. Toen het orgel in 1680 in de Kloosterkerk werd geplaatst kan het een nieuwe kas hebben gekregen met een eenvoudig front. De indeling zal in hoofdzaak wel dezelfde geweest zijn als thans. Bekend is dat in 1691 Willem III, die toen juist tot koning van Engeland was gekroond, een kerkdienst in de Kloosterkerk heeft bijgewoond. Wellicht heeft hij bij die gelegenheid een schenking gedaan ter verfraaiing van het orgel, een werk dat in de daarop volgende jaren werd uitgevoerd door Hanart. In die tijd kunnen dan ook de bekronende beelden van putti met muziekinstrumenten zijn aangebracht. Wellicht zijn toen ook de bovenlijsten van de kas gewijzigd. Wanneer de tussenvelden hun eigenaardige gebogen vorm hebben gekregen, is niet vast te stellen. Wel is te zien dat hun blinderingssnijwerk niet geheel bij de pijpen aansluit, wat inderdaad zou kunnen wijzen op een latere wijziging. Kan dit bij de grote herstelbeurt in 1764 zijn geschied? Het moet dan wel met groot raffinement zijn gedaan, zodat het nauwelijks opvalt.\nDe tribune van het voormalige Kloosterkerk-orgel met haar gecorniste bovenlijst lijkt van later tijd te zijn. Zij vertoont namelijk in de ornamentiek al invloed van het werk van Daniel Marot, wat bij het orgel zelf vrijwel niet het geval is. Ook hier is er enige overeenkomst met de Nieuwe Kerk: de tribune daar heeft een vergelijkbare, zij het veel eenvoudiger, gecorniste bovenrand. Opnieuw zou men dus dezelfde hand kunnen vermoeden, al is de Woudrichemse tribune rijker gedetailleerd en voorzien van weelderige instrumenttrofee\u00ebn. Stilistisch lijkt zij iets later dan de tribune in de Nieuwe Kerk. De thans in Woudrichem aanwezig zijstukken der galerij zijn waarschijnlijk pas bij de plaatsing aldaar aangebracht.",
  "Part01_057AARDE": "De kas van het orgel uit Groessen dient te Aardenburg als rugpositief. Zij is een voor Nederland ongewoon weelderig voorbeeld van de Knorpelstijl. Verschillende kenmerken wijzen op een herkomst uit Westfalen: de opbouw van het front met ronde middentoren, de meerhoekige kap, de enigszins spitse zijvelden en de gemeenschappelijke lijst boven zijtorens en gedeelde tussenvelden. De ligging van het dorp Groessen, nabij Zevenaar, vormt een verklaring voor deze Westfaalse invloeden. Men lette in het bijzonder op de zich uit het knorpelwerk ontwikkelende vrouwenfiguren met blaasinstrumenten (zinken?) ter weerszijden van de middentoren. Opmerkelijk is het paviljoen op deze middentoren in de vorm van een rondtempel met opengewerkte bekroning. Vergelijk hiermee de bekroning van het kleine orgel in Hattem.\nDe nieuwe hoofdkas werd ontworpen door de architect E.A. Canneman. Zij heeft een eenvoudige vijfdelige opbouw: spitse middentorens, tweedelige tussenvelden met rechte bovenlijsten en ronde zijtorens. De ornamentiek is een vereenvoudigde versie van het snijwerk van de rugwerkkas.",
  "Part01_058DIRKS": "In de Vlaamse orgelbouw van de late 17e eeuw kwamen orgels met verlaagde middentoren regelmatig voor, met name bij de orgelmaker Jan van Belle. Het orgel in Dirksland vertoont gelijkenis met diens orgel in Quaedypre (Frans Vlaanderen) met dit verschil dat de zijtorens daar vlak zijn en de decoratie rijker is. Een toeschrijving aan deze bouwer is alleszins te verdedigen. De eenvoudige driedelige opbouw van het rugpositief is in de toenmalige Zuid-Nederlandse orgelbouw vrij gebruikelijk (vergelijk Amsterdam, Oude Walenkerk). De ornamentiek is gedeeltelijk nog origineel, met name de slingers op de stijlen, de cherubijnen in de wangstukken en wellicht een deel van het blinderingssnijwerk. De engeltjes op het rugwerk en de zware bekroning van het hoofdorgel moeten zijn aangebracht in 1807. Het hoofdwerk dreigt haast te bezwijken onder de obelisk met alziend oog en de twee potige engelen.",
  "Part01_059NIEZI": "Het is niet eenvoudig de herkomst van dit orgel vast te stellen. Waarschijnlijk moeten wij het plaatsen in het grensgebied tussen Groningen, Nedersaksen en Westfalen. De doorlopende rechte lijst boven tussenvelden en zijtorens is behalve in Westfalen ook veelvuldig aan te treffen in het Groningerland zelf alsmede in het aangrenzende Noordduitse gebied. Het rechte labiumverloop in de tussenvelden lijkt het meest op een Westfaalse herkomst te wijzen. De vormgeving, de open consoles onder de torens en het blinderingssnijwerk met zijn knorpelachtige detaillering, suggereren een ontstaan in het derde kwart van de 17e eeuw.",
  "Part01_060BOVEN": "De vormgeving van de orgelkas kan geen nader licht werpen op de identiteit van de orgelmaker. De V-vormige velden doen op het eerste gezicht aan Noordwestduitsland denken, maar hun proportionering en decoratie (alleen aan de bovenzijde snijwerk) alsmede de profilering van de lijsten en kappen is daarmee toch niet in overeenstemming. Het vrij grove zaagwerk lijkt wel uit de bouwtijd te stammen. Omdat dit laatste niet ongebruikelijk was in Westfalen, moet men daar misschien de bouwer van dit instrument zoeken.",
  "Part01_061ADAM": "Deze kas werd ontworpen en uitgevoerd door de kistenmaker Jan Jansz, vermoedelijk in nauw overleg met de orgelmaker. De invloed van de orgelarchitectuur van Jacob van Campen is hier evident. De onderbouw is, afgezien van het rugwerk, ontleend aan het grote orgel van de St-Laurens te Alkmaar. In beide gevallen wordt de tribune gedragen door ionische zuilen en pilasters. Deze architectonische behandeling keert terug in onderbouw van de hoofdkas, zij het iets eenvoudiger.\nDe hoofdkas van de Westerkerk is schatplichtig aan het orgel in de Nieuwe Kerk, met name in de diagonale opbouw van labiumlijnen alsmede in het snijwerk. De ontwerper had echter andere opvattingen dan Van Campen, die het orgel in de Nieuwe Kerk ontwierp. Hij verlaagde de zijtorens en zijvelden, waardoor de middenpartij extra wordt geaccentueerd en er een beweeglijker silhouet ontstaat.\nEen uitgesproken barok element is het gebogen fronton dat niet alleen de middenpartij, maar ook de zijtorens voor de helft bekroont. Boven deze zijtorens rust het fronton op twee pilasters, een oplossing die Jacob van Campen nooit zou hebben goedgekeurd.\nHet rugpositief heeft aan deze illustere bouwmeester niets te danken. Dit gaat terug op het rugwerk van het Leidse Pieterskerkorgel. De typisch barokke gebroken frontons zijn een eigen inventie van de ontwerper. Wel in de geest van Van Campen is de soffiet onder het rugwerk, met rijk bladwerk en een door een vrouw en twee putti in bedwang gehouden festoen. De overige decoratie is betrekkelijk sober. Onder de zijtorens van het hoofdwerk bevinden zich engelenkopjes. Het blinderingsnijwerk is uitgevoerd in de vorm van golfrankmotieven en acanthusbladeren.\nDe oorspronkelijke beschildering van de buitenzijden van de hoofdwerkluiken is verloren gegaan. De binnenzijden van de luiken zijn beschilderd door Gerard de Lairesse. Links ziet men David dansend voor de ark des verbonds, rechts Salomo met de koningin van Sheba. Aan de buitenzijden van de rugwerkluiken zijn de symbolen van de vier evangelisten te zien, terwijl de binnenzijden zijn beschilderd met instrumententrofee\u00ebn.\nOp het rugpositief ziet men twee gebeeldhouwde vrouwenfiguren, links met een muziekboek, rechts met een schalmei, wellicht voorstellende de zang- en speelkunst. Op het hoofdorgel zijn drie beelden geplaatst, van links naar rechts geloof, liefde (met onderschrift Deo et proximo: voor God en de naaste) en hoop.",
  "Part01_062BENNE": "De kern van het orgel wordt gevormd door het huidige bovendeel, een eenvoudig vijfdelig front met rechte bovenlijsten, gedeelde tussenvelden en spitse zijtorens. In 1720 werd dit viervoets front vergroot met een benedendeel dat de vormen van het bovendeel herhaalde, zij het dat de stijlen en lijsten eenvoudiger waren afgewerkt. Ongebruikelijk was het dat het aldus gevormde geheel bij die gelegenheid door concave, iets terugwijkende zijvelden werd omsloten. De decoratie is in 1720 geheel vernieuwd door Egidius Schoenmakers. Zij staat nog zeer sterk onder invloed van het werk van Daniel Marot. Men zie de ruitpatronen, de lambrequins en de maskers in het blinderingsssnijwerk. Fraai zijn de hermen en muziekinstrumenten aan de wangstukken. Oorspronkelijk rustte de kas op een extreem ingesnoerde soffiet, waardoor het orgel bijna leek te dansen. Bij de verbouwing in 1925 is deze unieke soffiet helaas verloren gegaan.",
  "Part01_063HEESB": "Deze kas lijkt als twee druppels water op het orgel in de Hervormde Kerk te Marum (Groningen), oorspronkelijk afkomstig uit Ginneken. Zij is alleen beter bewaard gebleven. Men kan aannemen dat het orgel van Heesbeen eveneens uit omstreeks 1660 dateert en aan Johan Rijmsmit toegeschreven kan worden.\nAls dit werkelijk het orgel uit Waalwijk is (hetgeen niet volledig vaststaat), dan zou het in 1685 door Metzker moeten zijn gebouwd. Er zijn aan hem betalingen verricht voor drie 'piramiden' en voor een 'engelsvlucht' onder het orgel. Hiermee zouden resp. de drie pinakels op het orgel en de soffiet eronder bedoeld kunnen zijn. Maar zou Metzker in 1685 werkelijk nog zo'n archa\u00efsche vormgeving hebben gekozen? Het lijkt aannemelijker dat hij gebruik gemaakt heeft van een oudere kas, die vermoedelijk was vervaardigd door Rijmsmit.\nDe tandlijst onder de pijpen is misschien in 1823 aangebracht. Het blinderingssnijwerk kan nog origineel zijn. Curieus is het achter de orgelkas geplaatste houten schot met schijnfront dat waarschijnlijk al voor 1823 in de kerk aanwezig was.",
  "Part01_064VOLLE": "Het rugpositief van dit orgel volgt het schema in de Leidse Pieterskerk, zij het dat de ontwerper het in de hoogte heeft opgerekt en van een barok gebogen en gebroken pediment heeft voorzien. Dit herinnert duidelijk aan de hoofdwerkbekroning van het \u00e9\u00e9n jaar oudere Westerkerk-orgel in Amsterdam. Dezelfde opbouw is in Vollenhove ook gehanteerd bij het hoofdwerk, alleen buigen de zijvelden minder sterk terug dan bij het rugwerk, waardoor zij geprononceerder werken. Door deze werkwijze is met eenvoudige middelen een zeer plastisch geheel ontstaan. Eigenaardig is de opbouw van de tussenvelden van het hoofdwerk die naar boven steeds kleiner worden. Hun labiumverloop geeft geen duidelijk patroon te zien. In de ornamentiek van de opzetstukken op hoofd-en rugwerk zijn nog elementen van het kwabornament aan te treffen. Het blinderingssnijwerk bestaat grotendeels uit gebogen bladranken, bloemen en vruchten. In het snijwerk van de middentoren van het rugpositief zijn twee putti met druiventrossen te zien. In de zijtorens zijn engelenkopjes aangebracht.\nDe vergroting door Van Loo uit 1863 is opmerkelijk. Van boven wordt de aansluiting van het oude werk met het fraai gebogen nieuwe tussenveld door luchtig snijwerk tot stand gebracht. Aan de onderzijde daarentegen wordt het bestaande orgel door de nieuwe tussenvelden en pedaaltorens met forse lijstwerken als het ware in de houdgreep genomen. Aardig is dat de stijlen waarop de nieuwe gedeelten rusten zijn voorzien van ionische kapitelen waardoor een verre associatie met orgels van het type Alkmaar, St-Laurens of Amsterdam, Westerkerk wordt opgeroepen.",
  "Part01_065DOKKU": "De vormgeving van dit eenvoudige orgel is duidelijk be\u00efnvloed door het Bader-orgel in Ternaard. Kenmerkend zijn het silhouet met de zijtorens die hoger liggen dan de tussenvelden, de zuilen aan de onderkas en vooral de merkwaardige golvende, in een scherpe punt uitlopende lijsten aan de middentoren van het rugwerk. Het is dan ook zeer goed mogelijk dat de ontwerper van het Dokkumse front, Jacob Cornelisz, die regelmatig met de Gebroeders Bader samenwerkte, ook bij het orgel in Ternaard was betrokken. De ornamentiek, met name bij de opzetstukken, vertoont reeds trekken van de Lodewijk XIV-stijl. De wangstukken dateren uit 1807 en kwamen in de plaats van luiken.",
  "Part01_066LOENE": "Orgels van dit type, waarbij torens en rechte bovenlijsten in \u00e9\u00e9n lijn liggen, komen in Westfalen regelmatig voor. Op een herkomst uit dat gebied wijzen ook de panelen onder de zijvelden. Bij de restauratie herkregen zij het oorspronkelijk aanwezige lofwerk. Het in dit gebied pas vrij laat opkomende acanthusornament zou tot een datering omstreeks 1690 aanleiding kunnen geven.",
  "Part01_067GRONI": "De kassen van dit orgel werden vervaardigd door de kistenmaker Allert Meijer met medewerking van de beeldsnijder Jan de Rijk. Het is niet uitgesloten dat een deel van de oudere kassen is hergebruikt. Hierop zouden de ronde kappen van de middentorens van hoofd- en rugwerk kunnen wijzen. Niettemin is dit het eerste volledige Schnitger-front in Nederland. Het betreft een van oorsprong vijfdelig hoofdorgel met de voor Schnitger kenmerkende rechte bovenlijsten die op \u00e9\u00e9n lijn liggen met de kappen van de spitse zijtorens. Ook de V-velden zijn karakteristiek voor zijn werk. De achterwaarts gebogen zijvelden werden in 1774 toegevoegd. Bij die gelegenheid werd een groot deel van het snijwerk vernieuwd. De wangstukken van het hoofdorgel met hun dikbuikige engelen zijn nog van De Rijk.\nHet rugpositief werd in 1774 nog radicaler gewijzigd. De frontindeling veranderde en er werd weelderig rococo-snijwerk aangebracht. Het beeld van David werd in 1744 vervaardigd door Caspar Struiwig.",
  "Part01_068MIDDE": "Deze kas werd ontworpen door de timmerman Jan Albertsz Schut in overleg met Johannes Duyschot. Het gaat hier om een achtvoets-versie van het Amsterdamse Westerkerk-orgel. De opzet van beide orgels is in grote lijnen gelijk. Het architectonisch karakter van het Middelburgse orgel is echter wat verzwakt. De onderbouw is aanzienlijk versoberd en het hoofdwerk rus slechts op twee zuilen en twee pilasters. In vergelijking met het orgel in de Westerkerk is de middenpartij verzelfstandigd, doordat het gebogen fronton hier alleen de middentoren en de naastliggende velden, dus niet de zijtorens, omvat. Een opvallend verschil is ook dat de tussenvelden hier iets terugwijken, waardoor het geheel een plastischer indruk maakt.\nHet rugpositief is in hoofdzaak gelijk aan dat in de Westerkerk, alleen de gebroken frontons ontbreken. Hun functie wordt overgenomen door rijke festoenen. De afwerking is buitengewoon verzorgd, met eier- en bladlijsten. Het blinderingssnijwerk, vermoedelijk van de beeldsnijder Dirck van Voort, vertoont rankmotieven en acanthusbladeren, afgewisseld met druiventrossen. Buitengewoon fraai is de soffiet, evenals het overige beeldhouwwerk vervaardigd door de beeldhouwer Jasper Wageman. Men ziet hier rijk bladwerk, festoenen, twee putti en twee engelen, de een met een viool, de andere met een muziek(?)boek. De gevleugelde putti op het rugwerk zijn, evenals hun collega's op de middentoren van het hoofdwerk, goed voorzien van de rijkdommen der aarde. Boven de zijvelden staan twee vrouwenfiguren, links met een bazuin, rechts met een boek. Wellicht verbeelden zij, evenals de twee engelen in de soffiet, de speel- en zangkunst.\nDe schilderingen op de luiken zijn het werk van Hendrick Tiedemann. Op de binnenzijden van de hoofdwerkluiken ziet men links de triomf van David en rechts David die harp speelt voor Saul. Aan de buitenzijden links de aanbidding door de herders en rechts de verkondiging aan de herders. De luiken van het rugpositief vertonen diverse symbolische voorstellingen, zoals koren, bijenkorf, offer, kruis en lam.",
  "Part01_069HARKS": "Een dergelijk vijfdelig front met rechte bovenlijsten, die in \u00e9\u00e9n lijn liggen met de kappen van de spitse zijtorens, is door Schnitger veelvuldig toegepast. Ook de tweedelige V-vormige tussenvelden zijn karakteristiek voor zijn bouwwijze. Deze orgelkas is een vroeg voorbeeld van de toepassing van dit fronttype bij een balustradeorgel. Het eenvoudige ornament vertoont golvende acanthusranken.",
  "Part01_070H-I-A": "Het meest opvallende trekje van dit vijfdelige front is de manier waarop de middentoren door de schuine bovenlijsten van de tussenvelden bijna wordt ingepakt. Dit fronttype is ontwikkeld uit de rugwerkkas van de Westerkerk in Amsterdam, waar de tussenvelden eveneens schuin aflopende bovenlijsten hebben. Doordat deze velden echter vrij smal zijn, spreken genoemde lijsten minder sterk dan bij dit orgel. Hier kregen de tussenvelden een groter aantal pijpen en werd de middentoren gedrongener. Voor het overige is de opbouw van het Amsterdamse rugpositief vrij nauwkeurig gevolgd. De tussenvelden zijn schuin geplaatst evenals de spitse zijtorens. De in de Westerkerk aanwezige zijvelden zijn echter niet overgenomen.\nDit vrij kleine orgel werd naar het Amsterdamse voorbeeld op dorische zuilen geplaatst. Deze gingen bij de plaatsing in Hendrik-Ido-Ambacht helaas verloren. De thans gereconstrueerde zuilen hebben de ionische vorm. Oorspronkelijk waren de torens voorzien van opzetstukken in Lodewijk XIV-vormen. Deze zijn bij de verplaatsing naar Hendrik-Ido-Ambacht verdwenen. Het thans aanwezige Davidsbeeld is modern. Men lette nog op de golfranken in het snijwerk en de gevleugelde engelenkoppen in de onderlijst.",
  "Part01_071NOORD": "Oorspronkelijk had het hoofdwerk de door Schnitger veel toegepaste vijfdelige opbouw van ronde middentoren, gedeelde tussenvelden en spitse zijtorens. Freytag breidde het geheel in 1808 uit met opvallend respect voor de oorspronkelijke conceptie. Het draperievormige blinderingssnijwerk moet ook uit dat jaar dateren evenals de wangen en de bekronende vazen. Opmerkelijk is het wilde rococo-ornament onder het rugpositief. Het werd vermoedelijk aangebracht in 1767. De balustrade kan uit de bouwtijd dateren.",
  "Part01_072WORKU": "Zoals bij verschillende andere Friese orgels bespeurt men ook hier een grote invloed van de familie Bader. In het bijzonder dringt zich een vergelijking op met het orgel van Dronrijp. Men zie o.a. de flauwe welving van de torens. Vergeleken met Dronrijp is de betekenis van de architectonische elementen afgenomen, want er zijn alleen nog zuilen in de onderkas te zien. Het geheel lijkt wat vloeiender geworden. De bovenste tussenvelden werden waarschijnlijk in 1878 vlak gemaakt. Zij hebben bij de jongste restauratie hun oorspronkelijke vorm, die uit de uitsparingen in de luiken was af te leiden, teruggekregen.\nHet snijwerk, vervaardigd door de Leeuwarder beeldsnijder Jan Freercks, is in vele opzichten opmerkelijk. Het blinderingssnijwerk van de middentoren bevat een groot stuk kwabornament en verder bladeren, vruchten, draperie en kwasten alsmede muziekinstrumenten (schalmeien). Het snijwerk van de linker zijtoren is vergelijkbaar van opzet. Dat van de rechter zijtoren en dat van het rugpositief lijken van later datum te zijn. Merkwaardig zijn ook de kwabmotieven boven de spitse tussentorentjes.\nDe wilde vormen van de opzetstukken trekken de aandacht. Op de middentoren van het rugpositief is het door leeuwen omhoog gehouden stadswapen aangebracht, omlijst door bladeren, linten en strikken. Ook hier zijn nog kwabmotieven te vinden. Bij de zijtorens ziet men opnieuw muziekinstrumenten. Het opzetstuk van de middentoren van het hoofdwerk is uitzonderlijk rijk: hoorns van overvloed, die zich leeg schudden, bladmotieven en putti. Boven de zijtorens ziet men een vergelijkbare rijkdom met engeltjes en fabeldieren. Fabeldieren treft men ook nog aan tussen de midden- en zijtorens van hoofd- en rugwerk.",
  "Part01_073ZEVEN": "Een uitgesproken Westfaalse kas, waarvan het bovendeel met zijn gedraaide kolommen een gereduceerde versie lijkt te zijn van het Conrad Bader-orgel in Burgsteinfurt (1658). Het meest opvallende is de buitenproportioneel hoge onderkas. Een dergelijke constructie treft men in de Westfaalse orgelbouw van de late 17e en vroege 18e eeuw vaker aan. De ornamentiek is zeer plastisch opgevat: men zie vooral het sappige bladwerk in de wangstukken van de onderkas. De gevleugelde cherubijnen aan de hoofdkas zijn kenmerkend voor Ruprecht. Op de middentoren zien we een pelikaan die zijn jongen voedt. Dit Christologisch symbool komt men op weinig andere orgels tegen. Opmerkelijk zijn nog de virtuoos gedraaide opzetstukken naast de middentoren.",
  "Part01_074ZWOLL": "Deze orgelkas is met de nodige raadsels omgeven. De opbouw is typisch voor Noordwest Duitsland en herinnert enigszins aan de Schnitger-school. Het hoofdwerk heeft de van Schnitger bekende vijfdelige opbouw, maar door de holle tussenvelden werkt het geheel eleganter. Voor het positief geldt hetzelfde. Men kan zich afvragen in hoeverre de orgelkas in haar huidige toestand met het oorspronkelijke concept overeenkomt. Bij de plaatsing in Zwolle is zeker vrij veel veranderd. De onderkast is toen waarschijnlijk nieuw gemaakt. De rechte tandlijst tussen onderbouw en pijpwerk, die compromisloos de concave velden van het positief doorsnijdt, wijst in die richting. Vermoedelijk zijn toen ook de velden tussen positief en pedaaltorens in hun huidige vorm gebracht. Hoe het er daar oorspronkelijk heeft uitgezien is niet vast te stellen. Het positief kan oorspronkelijk een rugwerk zijn geweest, maar in de Noordduitse orgelbouw zijn ook regelmatig borstwerken te vinden met een dergelijke vorm. De ornamentiek met o.a. acanthusmotieven en lambrequins kan, althans ten dele, zeer wel uit de bouwtijd stammen. De roosters achter het positief zijn door Maarschalkerweerd aangebracht. Het wapen op de middentoren is dat van de schenkers van het Maarschalkerweerd-orgel, de familie Heerkens.",
  "Part01_075MENSI": "Een voorbeeld van het vijfdelige fronttype van Schnitger met eenvoudig acanthussnijwerk. Het in 1700 door de Groningse kistenmaker Allert Meijer geplaatste loze rugwerk werd van veel rijker acanthussnijwerk voorzien door de beeldsnijder Jan de Rijk. Deze vervaardigde in 1703 ook de borstwering. Beide onderdelen bleven in Pieterburen achter. Vooral de borstwering is van een uitzonderlijke rijkdom en bevat weelderige bladranken, met daarin opgenomen even weelderige vrouwenfiguren.",
  "Part01_076NW-SC": "Het eenvoudigste type Schnitger-front, waarbij in plaats van spitse zijtorens vlakke velden zijn aangebracht. Het blinderingssnijwerk is opgebouwd uit rankwerkelementen. In 1990 werden bij dit orgel twee vleugelstukken aangebracht die voordien deel uitmaakten van het in 1861 gebouwde orgel in de Herv. kerk te Eppenhuizen. Zij zijn ongetwijfeld het werk van de beeldsnijder Jan de Rijk en wellicht afkomstig van het verdwenen Garrels-orgel in Zuidlaren.",
  "Part01_077ETTEN": "De eenvoudige vijfdelige hoofdkas heeft extra gewicht gekregen door de zware uitkragende kappen van de torens, de reusachtige voluten daarboven en de zware piedestal met wapen boven de middentoren. Deze rijke plastische behandeling is waarschijnlijk aan de Vlaamse orgelbouw ontleend, evenals de vormgeving van het driedelige schijnpositief. Op dit positief is o.a. aan beide zijden een zich leeg schuddende hoorn van overvloed te zien. De belangrijkste versieringen zijn verder de slingers op de stijlen en de guirlandes naast de middentoren.",
  "Part01_078ROOSE": "Van dit orgel resteert slechts het middendeel van het hoofdwerkfront. Dit behoorde tot het trapvormige type dat in het Luikse en aangrenzende Zuid-Nederlandse gebied in de 17e eeuw veel toepassing vond. In Nispen had de hoofdkas achterwaarts gebogen lage zijvelden met zware voluten. Deze velden zijn thans niet meer aanwezig. De stijlen zijn gedecoreerd met schubachtige inkassingen. Het blinderingssnijwerk bevat bladmotieven, die in de zijvelden enigszins 'knorpelachtig' aandoen. De cartouche in de kap van de middentoren vertoont kwabornament. Het op de kap van de toren aangebrachte jaartal 1662 is met de genoemde stijlkenmerken in overeenstemming. Het verdwenen vijfdelige positief, waarschijnlijk slechts een schijnfront, met ronde torens en gedeelde tussenvelden, stamde vermoedelijk uit de 19e eeuw. De eveneens verdwenen balustrade droeg het jaartal 1634 en vertoonde vormen die karakteristiek waren voor de tijd van ontstaan. Zij week stilistisch sterk af van de kas van het hoofdorgel.",
  "Part01_079MOLKW": "Datering van deze kas is niet eenvoudig, omdat - afgezien van het grote opzetstuk op de middenpartij - ornament geheel ontbreekt. Vermoedelijk is zij het werk van een Westfaalse bouwer of van een in Westfaalse trant werkende Fries. Als ontstaanstijd komt de tweede helft van de 17e eeuw in aanmerking. De zware kap boven de middenpartij rust wat zonderling op de zijtorens. Vermoedelijk heeft zich hier een tussengeleding bevonden die met pilasters was afgewerkt. De pijpenindeling stemt waarschijnlijk niet geheel met de oorspronkelijke overeen. Wellicht waren de tussenvelden gedeeld. Het opzetstuk is vermoedelijk nog 17e-eeuws.",
  "Part01_080NIJME": "Dit driedelige front is karakteristiek voor kleine Zuid-Nederlandse orgels uit de 17e en een gedeelte van de 18e eeuw. De ornamentiek, voor zover origineel, is eenvoudig en omvat hoofdzakelijk bladranken.",
  "Part01_081HOORN": "Het is wel zeer bijzonder dat pijpwerk dat kan worden toegeschreven aan \u00e9\u00e9n der orgelmakers Weidtman, in Hoorn werd verenigd met een orgelmeubel dat zonder aarzeling als een werk van dezelfde dynastie kan worden aangemerkt. De vijfdelige opbouw met rechthoekige kas achter de middentoren, de spitse zijtorens van dezelfde hoogte als de gedeelde tussenvelden maar vooral de dubbele basementlijst alsmede de hangende slingers op de stijlen zijn het visitekaartje geweest van tenminste twee generaties Weidtman. Ook de pijnappel onder de middentoren is een geliefd decoratief element bij deze orgelmakers. Het ornament in de borstwerkpanelen, het blinderingssnijwerk en de wangstukken zijn goede voorbeelden van het Knorpelwerk dat zich tot uiterlijk 1700 in sommige delen van Duitsland wist te handhaven. Dit betekent dat de gangbare datering van deze kas op ca 1720 niet houdbaar is. Een schatting op ca 1685 is aannemelijker. Daarmee zou deze kas een werk moeten zijn van Peter Weidtmann sr.",
  "Part01_082HILVE": "Deze kas is typerend voor de Weidtman-dynastie. Kenmerken zijn o.a. de vijfdelige opbouw, de rechthoekige verbreding van de middentoren, de gelijke hoogte van spitse zijtorens en gedeelde tussenvelden, maar vooral de dubbele basementlijst en de hangende slingers op de stijlen. Vergeleken met het Weidtman-orgel in de Noorderkerk te Hoorn zijn de vormen in Hilversum zwaarder, barokker geworden. Men zie de eigenaardige manier waarop het bovenlijstwerk uitspringt en daarboven weer inspringt. Het ornament is bij de jongste restauratie grotendeels nieuw gemaakt.",
  "Part01_083SCHIJ": "De toeschrijving aan Van Eynde berust op de grote overeenkomst met diens orgels te Brugge, Jeruzalemkerk, te Oostkamp en te Stalhille. De opbouw en ornamentiek van deze orgels is zeer verwant. Typerend is o.a. de brede bovenlijst die in \u00e9\u00e9n lijn ligt met de kappen van de zijtorens. De ornamentiek is typerend voor de Vlaamse orgelbouw in de vroege 18e eeuw en voor Van Eynde in het bijzonder. Karakteristiek zijn de niet geheel doorlopende slingers op de stijlen, de zijstukken met cherubs en vooral de schalen fruit op pi\u00e9destalles. De tussenvelden waren oorspronkelijk vrijwel zeker tweedelig.",
  "Part01_084UTR": "Het oudste in dit orgel bewaard gebleven pijpwerk vertoont kenmerken die een toeschrijving aan een Westfaalse orgelmaker aannemelijk maken. De vorm van het front wijst eveneens in die richting. De flauw gewelfde spitstorens zijn in elk geval een typisch Westfaals kenmerk. Men zou kunnen denken aan een versoberde versie van de driedelige fronten zoals die rond 1650 door leden van de familie Bader werden vervaardigd. Het is echter ook denkbaar dat het orgel oorspronkelijk een vijfdelige opbouw had, met smalle tweedelige tussenveldjes, zoals het Bader-orgel in Dronrijp of het Ruprecht-orgel te Zevenaar. Het afwijkende blinderingssnijwerk van het middenveld zou op een verbreding van de middenpartij kunnen wijzen. Dit geldt ook voor de kroonlijsten van de zijtorens die bij de middenpartij wat abrupt afbreken. De verdere ornamentiek bestaat o.a. uit slingers op de tussenstijlen en hoorns van overvloed en schelpvormen in de blinderingen van de zijtorens. Opmerkelijk zijn de opzetstukken, met koppen en schelp. De ornamentiek, in het bijzonder de schelpvormen, maken een datering omstreeks 1700 aannemelijk. De algehele opzet van de kas is met een toeschrijving aan Ruprecht niet in strijd. Oorspronkelijk stond op het orgel een beeld van koning David. Bij de plaatsing in de Tuindorpkerk werd een nieuw Davidsbeeld vervaardigd door Evert van Kooten Niekerk uit Utrecht.",
  "Part01_085UITHU": "Het beproefde Schnitger-recept ondergaat bij deze vijfdelige kas, vervaardigd door de Groningse schrijnwerker Allert Meijer, een kleine variatie: de zijtorens hebben niet de gebruikelijke spitse vorm maar die van een trapezium. Misschien is dit afgekeken van 17e-eeuwse orgels uit de streek, zoals Zeerijp. Oorspronkelijk vertoonde de onderkas een insnoering met consoles. De huidige doorlopende onderkas werd vervaardigd door Van Oeckelen, die daarbij gebruik maakte van onderdelen van de oorspronkelijke onderkas. Het beeldhouwwerk is van de hand van beeldhouwer Jan de Rijk. Karakteristiek voor hem zijn de zijwangen met dikbuikige bazuinblazende engelen en de weelderige acanthusranken.",
  "Part01_086DENHA": "Deze kas staat op naam van de beeldhouwer Johannes Hanart, maar werd ongetwijfeld in nauw overleg met de orgelbouwer vervaardigd. Zij is een grotere versie van de kas in de Nieuwe Kerk te Middelburg, die op haar beurt weer verwant is aan het orgel in de Amsterdamse Westerkerk. De hoofdopbouw is bij alle drie orgels dezelfde. Ook hier rust het hoofdwerk op corinthische zuilen en pilasters. Er zijn echter ook belangrijke verschillen. De middenpartij wordt hier niet bekroond door een gebogen fronton, maar is voorzien van een flauw gebogen tentdak met bekronende vaas. In Middelburg is bij de hoofdwerkkas al sprake van een grotere beweeglijkheid door het iets afschuinen van de tussenvelden. Hier zet deze tendens zich voort, doordat ook zijtorens en zijvelden iets terugwijken.\nHet rugwerk heeft dezelfde opbouw als in de Westerkerk en in Middelburg. Als bekroning ziet men hier echter geen gebroken frontons of festoenen meer, maar acanthusbladwerk. Opmerkelijk is de verschraling van de soffiet: dezelfde gekrulde bladeren als in de Westerkerk en in Middelburg, maar figuren ontbreken. Fraai is de palmettenlijst daarboven.\nDe verdere decoratie is vrij sober en bestaat grotendeels uit acanthusmotieven, eikenbladeren en hier en daar lintwerk (Bandlwerk), met name de voluten op de zijstukken. Figuraal beeldhouwwerk is schaars, men ziet alleen vier putti op het hoofdorgel. De luiken zijn alleen aan de binnenzijde beschilderd. De beschildering staat op naam van Theodorus van der Schuer. Op het linker hoofdwerkluik bevindt zich een moeilijk te interpreteren voorstelling van een koning (waarschijnlijk David), met drie vrouwengestalten tegenover zich, de eerste met een weegschaal, de tweede met de tafelen der wet en de derde zonder attribuut. De op de 18e-eeuwse stadsbeschrijver Jacob de Riemer gebaseerde interpretatie dat David hier luistert naar de profeet Gad die straf aanzegt na een verboden volstelling, is niet houdbaar. Op het rechterluik ziet men Zacharias, die stom uit de tempel terugkeert. Op het rugpositief is links de ontmoeting van Maria met Elisabeth te zien en rechts de opdracht in de tempel.",
  "Part01_087GRONI": "Dit is het enige Schnitger-orgel in Nederland met een negendelig front. De kas werd vervaardigd door de schrijnwerker Allert Meijer met medewerking van de beeldhouwer Jan de Rijk. De voor diens werk typerende wangstukken met dikbuikige engelen zijn ook hier weer aanwezig. Verder combineert hij acanthusranken met andere motieven, zoals klassieke borstbeelden in de balustrade en druiventrossen in het blinderingssnijwerk. Bij de plaatsing in de Der Aa-Kerk (1815) werd niet alleen de onderkas verbreed, maar werd het orgel ook van nieuwe beelden en sierwerk voorzien. De wijzigingen staan op naam van de neo-classicistische beeldhouwer Matthijs Walles. Het is bijzonder boeiend om zijn werk te vergelijken met dat van Jan de Rijk. Bij De Rijk een barokke vormenrijkdom, bij Walles een neo-classicistische strengheid. Zeer karakteristiek voor zijn werk zijn de zuilschachten en amforen op het rugpositief en de vazen met draperie\u00ebn op het hoofdwerk. De eveneens op zuilschachten geplaatste beelden zijn zeer langgerekt om het front meer hoogtewerking te geven in de nieuwe ruimte. Belangwekkend is dat Walles de zijtorens door atlanten laat ondersteunen en daarmee teruggrijpt op het Schnitger-orgel in Zwolle. Deze uit bladdelen oprijzende figuren doen nog vrij barok aan.",
  "Part01_088VENLO": "Deze kas is in haar opzet vrijwel gelijk aan die in de Hervormde Kerk in Zevenaar. Alleen de gedraaide kolommen ontbreken hier. De indeling van de onderkas is hetzelfde gebleven, maar de ornamentiek is strakker geworden. De wangstukken vertonen dezelfde gevleugelde cherubijnen. De wat bizarre opzetstukken van Zevenaar zijn hier vervangen door halve frontons met een voluutmotief. Het martiaal gedecoreerde wapen op de middentoren (van de Verenigde Nederlanden) herinnert aan de herkomst van dit orgel uit een garnizoenskerk.\n\nOrgelnummer 1990",
  "Part01_089EENUM": "",
  "Part01_090GODLI": "Dit vijfdelige orgel met balustradefront werd naar aanwijzigingen van Schnitger vervaardigd door de schrijnwerker Allert Meijer. Het beeldhouwwerk is van de hand van Jan de Rijk uit Groningen. De verbreding van de onderkas in 1785 door Hinsz geschiedde met gevoel voor de verhoudingen van het oorspronkelijke werk, dit in tegenstelling tot Eenum. Het acanthusornament en de dikke engelen in de zijstukken zijn De Rijks handelsmerk.",
  "Part01_091MIDDE": "Dit orgel, gebouwd als balustrade-orgel, had een voor de kleinere Duyschot-orgels typerende opbouw. Deze was ontleend aan het rugpositief in de Westerkerk te Amsterdam. Men vergelijke ook het orgel te Hendrik-Ido-Ambacht. Doordat de tussenvelden in Middelburg smaller zijn dan in Hendrik-Ido-Ambacht lijkt dit orgel meer op zijn prototype. Op zeer geraffineerde wijze werden later zijvelden toegevoegd. Alleen hun concave vormen verraden een latere ontstaanstijd. Opvallend is het wat stijve karakter van het rugpositief.\nHet snijwerk van het oudste gedeelte is het werk van de Middelburgse beeldhouwer Karel Millet. Alleen de voluten naast de middentoren dateren uit later tijd. Opmerkelijk is de soffiet van het hoofdwerk met de Lutherse zwaan temidden van rijk snijwerk in Lodewijk XIV-vormen, vermoedelijk ook een werkstuk van Millet. De twee engeltjes op het hoofdwerk zijn van 1707. De staande David, een werk van Gerard de Grendel, dateert uit 1742. De vrouw met muziekinstrumenten en de vazen op het rugpositief werden in 1792 geplaatst.",
  "Part01_092NUMAN": "Deze kas, afkomstig uit de Waalse Kerk te Rotterdam, is typerend voor het wat conservatieve orgelklimaat in die stad. In feite wordt hier het Niehoff-schema voor de laatste keer toegepast. De bouwer van het orgel werd vooral ge\u00efnspireerd door het Goldfus-orgel in de Grote of St-Laurenskerk, dat op zijn beurt weer veel ontleningen bevatte aan het St-Jans-orgel in 's-Hertogenbosch. De middenpartij omvat een gedeelde ronde middentoren, geflankeerd door gedeeltelijk als spiegelvelden uitgevoerde tussenvelden met rechte bovenlijsten. Hogere spitse zijtorens met opvallend uitstekende benedenlijsten en brede achterwaarts gerichte, concave zijvelden omlijsten deze middenpartij. De opbouw is wat conservatief, evenals de slingers op de stijlen. De vormgeving van de ornamentiek van de hand van Reyer Boeckesteyn is daarentegen geheel bij de tijd: Lodewijk XIV. Opvallend is de combinatie van acanthusbladwerk met voluutbanden.",
  "Part01_093WESTE": "Een eenvoudig, maar ook ongebruikelijk front. Het suggereert een tweemanualig orgel met hoofd- en borstwerk. In werkelijkheid betreft het echter een eenklavierswerk, waarbij het discantpijpwerk op een aparte lade in de onderkas als 'borstwerk' is opgesteld. Bijzonder is ook de plaats van de klaviatuur aan de zijkant, \u00e9\u00e9n der oudste voorbeelden van een dergelijke aanleg. De Westfaalse Bader-leerling Jalinck sluit zich in zijn frontopbouw enigszins aan bij de driedelige orgels van zijn leermeesters. Alleen de nadrukkelijke architectonisch geleding die in veel Bader-werk valt aan te treffen ontbreekt hier. Het ornament bestaat in hoofdzaak uit acanthusbladwerk.",
  "Part01_094HEERA": "Dit in oorsprong Zuid-Nederlandse orgel is als zodanig nauwelijks nog te herkennen door de algehele vernieuwing van de ornamentiek in 1868. Blijkens een kort voor deze wijziging vervaardigde tekening waren boven de pijpvelden oorspronkelijk lambrequins aangebracht en bevonden zich tussen de pijpvoeten kammen. Verder bezat het orgel een ingesnoerde onderkas waarin zich de klaviatuur bevond. Het thans aanwezige ornament met dunne voluutranken is een late echo van de empire-ornamentiek. De beelden van de adelaars op middentoren en galerij verwijzen naar de dorpsnaam.",
  "Part01_095DORDR": "Van de kas bleven alleen het front en de achterwand bewaard. Het front is een vreemde eend in de Hollandse bijt. Een gedeelde ronde middentoren wordt geflankeerd door achterwaarts gebogen vierdelige zijvelden met een schuine gesloten bovenlijst. Daarop volgen gedeelde vlakke velden en ronde zijtorens. De decoratie is tamelijk rijk: slingers van vruchten en bladeren op stijlen en regels. Het blinderingssnijwerk is daarentegen eenvoudig: acanthus, afgewisseld met krulmotieven. Onder de zijtorens zijn engelenkopjes aangebracht, onder de middentoren een cartouche, waarvan de tekst misschien nog onder de verflagen aanwezig is. Op de middentoren een zittende koning David met harp, geflankeerd door engelen met bazuinen die op delen van een gebroken fronton zitten. Boven de zijtorens houden putti medaillons vast met portretten en profil. Wie dat zijn, is onduidelijk. Boven deze medaillons bevinden zich met een strik omgeven blokvormige zuilen, uitlopend in een vlam. Als wangstukken zijn gevleugelde cherubijnen aangebracht.\nWie kan de maker van dit fraaie werkstuk geweest zijn? De compositie met twee naast elkaar geplaatste velden is in Noord Nederland ongebruikelijk. De wangstukken met cherubijnen zijn dat ook. De enige Noord-Nederlandse bouwer uit de vroege 18e eeuw bij wie zij te vinden zijn, is Verhofstadt. Deze kan dit idee hebben overgenomen van de in zijn geboortestreek actieve Conrad Ruprecht (vergelijk Boxmeer). Het is daarom niet uitgesloten dat Verhofstadt de bouwer was. In elk geval had hij een zekere voorliefde voor de decoratie van stijlen met slingers. De compositie van het Dordtse front heeft echter in het oeuvre van Verhofstadt geen equivalent, terwijl ook de frontpijpen met hun vrij lange voeten niet karakteristiek zijn voor zijn bouwwijze.\nDezelfde bezwaren zou men kunnen inbrengen tegen het wel geopperde auteurschap van Jacob Cools. De decoratie met gevleugelde cherubijnen zou ook naar de Zuidelijke Nederlanden kunnen wijzen. Een frontopbouw met naast elkaar geplaatste velden komt daar incidenteel wel voor (Antwerpen, O.L. Vrouw; Brugge, St-Salvator), terwijl ook lange pijpvoeten, zoals in Dordrecht te zien, daar niet ongebruikelijk zijn. Een opdracht aan een Zuid-Nederlandse orgelmaker zou voor een Dordtse kerk geenszins uit te sluiten zijn. Men denke slechts aan de Grote Kerk!",
  "Part01_096ZAAND": "Dit viervoets-orgel wekt enige associaties met de Schnitger-school, met name in de V-vormige tussenvelden en in de doorlopende rechte lijst boven tussenvelden en spitse zijtorens. De tussenvelden zijn echter smaller dan bij Schnitger-fronten gebruikelijk is. Bij een Schnitger-orgel zou bovendien het snijwerk bij de pijpvoeten nimmer ontbreken. De blinderingen zijn vervaardigd van metaal. De vleugelstukken uit 1806, die wellicht luiken vervingen, zijn voor dit kleine orgel wat fors uitgevallen. De schalen met bloemen op de zijtorens en het beeld van koning David dateren vermoedelijk eveneens uit 1806.",
  "Part01_097SNEEK": "Een voorbeeld van het zogenaamde Hamburger Prospekt: een vijfdelig hoofdwerk van het bij Schnitger gebruikelijke type, hier uitgebreid met een borstwerk, een rugwerk van dezelfde opbouw als het hoofdwerk en in de balustrade geplaatste pedaaltorens. De plaatsing van een veld onder de zijtorens van het hoofdwerk en van verbindende velden naar de pedaaltorens geeft het geheel een enigszins plomp effect. De ornamentiek bestaat grotendeels uit acanthusranken. Deze zijn veel vlakker en minder plastisch uitgevoerd dan het acanthuswerk van Jan de Rijk, dat bij zoveel Groninger orgels van Schnitger is te vinden. De zware opzetstukken op de zijtorens doen, vergeleken met de Groninger Schnitger-fronten, wat archa\u00efsch aan.",
  "Part01_098UTREC": "Een eenvoudige driedelige variant van het fronttype van Van Eynde, hier met een spitse toren. De middentoren is bij Van Eynde meestal rond. Alle voor deze orgelmaker karakteristieke elementen zijn aanwezig: de brede lijsten boven de velden, consoles aan de middentoren en op de tussenstijlen slingers die niet geheel tot de benedenlijst doorlopen. Deze slingers zijn verlengstukken van de tongen der leeuwen die met hun koppen uit de orgelkas blikken. Fraai zijn de voluten en bloemmotieven in het blinderingssnijwerk.",
  "Part01_099GRONS": "Deze kas is een nadere uitwerking van het type Limbricht, dat in het Rijnlands-Linmburgse gebied vrij gangbaar was. Het meest opvallend aan dit vijfdelige type zijn de gesloten panelen boven de tussenvelden. De ontwerper van het orgel te Gronsveld nam dit element over, plaatste de (ronde) zijtorens overhoeks en bracht tussen middentoren en zijtorens een golvende bovenlijst aan die het geheel in een brede barokke beweging omvat. Om het plastische effect nog te versterken werd de onderkas niet alleen aan de zijkant ingesnoerd (zoals bijvoorbeeld in Limbricht), maar ook aan de voorzijde.\nOpmerkelijk is dat het hier een driemanualig orgel betreft, wat uit de kas op geen enkele manier valt af te leiden. De ornamentiek is terughoudend: het blinderingssnijwerk bestaat uit acanthusbladeren, die men ook weer terugvindt op de stijlen van de middentoren. Dit snijwerk is een modernere versie van de slingers van vruchten, bladeren en bloemen die ook in de vroege 18e eeuw nog werden toegepast. Het snijwerk aan de balustrade is typerend voor de Lodewijk XIV-stijl en vertoont een grote variatie. Fraai is het paneel met muziekinstrumenten, dat waarschijnlijk rond 1800 werd geplaatst.",
  "Part01_100ZAAND": "Bij dit orgel keert Duyschot in zekere zin terug naar zijn oorspronkelijke inspiratiebron, het Amsterdamse Nieuwe Kerk-orgel. De verhoogde middenpartij, kenmerkend voor alle grote Duyschot-orgels, laat hij varen. De gesloten opbouw van het Van Campen-front is hier weer het uitgangspunt. Er zijn echter belangrijke verschillen. Anders dan bij Van Campen wordt alleen de middenpartij door een fronton afgesloten. Dit is hier overigens gebogen van vorm. Verder is het gehele front beweeglijker geworden, doordat het op de plattegrond van een vlakke driehoek is opgebouwd. Alle torens hebben een ronde vorm. Daardoor werkt dit front vloeiender dan de oudere Duyschot-orgels. De vier zuilen en pilasters van de Westerkerk zijn hier ook weer aanwezig. Verder heeft de onderbouw geen uitgesproken architectonisch karakter. Opmerkelijk is het snijwerk van de balustrade met rijke dooreen gestrengelde acanthusmotieven. Men lette op de elegante dames die op het orgel de bazuin blazen. De wilde opzetstukken in Marot-achtige vormen zijn eveneens opvallend. Het blinderingssnijwerk vertoont eenvoudig acanthusbladwerk.",
  "Part01_101SLOTE": "De rugwerkkas van Jan Harmens Kamp vertoont in haar vormgeving nog steeds invloed van de familie Bader. Men vergelijke het Kamps-orgel in Workum. Het blinderingssnijwerk zal uit de bouwtijd stammen, het overige ornament werd vernieuwd bij de bouw van het Van Gruisen-orgel in 1786. Van Gruisen past hier zijn gebruikelijke frontindeling toe met ronde middentoren, gedeelde tussenvelden, spitse zijtorens terwijl hier de onderkas nog door consoles wordt ingesnoerd. Op de hoofwerkkas drie beelden: links de personificatie van de Liefde, rechts van het Geloof en in het midden een wel heel ongedwongen zittende David.",
  "Part01_102RIED": "Het betreft hier een kas met Westfaals karakter. De brede middentoren, de gedeeltelijk door panelen gesloten tussenvelden en de vorm van het rugwerk wijzen in die richting. Het eenvoudig acanthusrankwerk met zonnebloemen zou kunnen wijzen op een ontstaan in het begin van de 18e eeuw.",
  "Part01_103KROMM": "De vormgeving van de kas sluit een toeschrijving aan Johannes Duyschot niet uit. De hoofdindeling van het front en de door snijwerk gevormde schuine afsluiting van de bovenste tussenvelden vertonen enige overeenkomst met de Duyschot-orgels in Hendrik-Ido-Ambacht, Middelburg, Lutherse Kerk en Delft, Oud-Katholieke kerk. De zwaar geprofileerde torenbekroningen zijn bij de genoemde instrumenten niet te vinden, maar zouden uit de late bouwtijd verklaard kunnen worden. De rococo-soffiet moet van na 1750 dateren. Op het orgel bevinden zich drie beelden, van links naar rechts: de heiligen Nicolaas, Agnes en Willibrordus.",
  "Part01_104LIMBR": "Een eenvoudige vijfdelige kas met verhoogde middentoren en zijtorens. Eigenaardig zijn de naar verhouding omvangrijke panelen met sterk uitspringende kroonlijsten boven de tussenvelden. Orgels met een dergelijk opbouw waren in Limburg en het aangrenzende Duitse gebied niet ongebruikelijk. Een sterk verwant orgel is te vinden in de St-Trudo te Opitter (Belgisch Limburg), een werk van Jacob Brammertz. Een toeschrijving van het Limbrichtse orgel aan deze orgelmaker wint daardoor aan waarschijnlijkheid.",
  "Part01_105RAVEN": "Deze kas vertoont in haar opbouw een opvallende gelijkenis met het rugpositief van het Duyschot-orgel in de Westerkerk te Amsterdam, dat op zijn beurt ge\u00efnspireerd lijkt door het rugpositief in de Leidse Pieterskerk. Alleen het labiumverloop is in Ravenswaay iets anders. Opvallend punt van overeenkomst is verder het voorkomen van gebroken frontons op de zijtorens. In Amsterdam hebben de aansluitende lijsten een vloeiender verloop. Een toeschrijving aan een der Duyschots hoeft niet uit deze gelijkenis te volgen. Orgels van een dergelijk model zijn ook door andere orgelmakers, o.a. Cornelis Hoornbeeck, gebouwd. Men vergelijke Muiden en vooral Eestrum. De blinderingen zijn vervaardigd van metaal. De drie gipsen beeldjes zijn niet oorspronkelijk.",
  "Part01_106WOERD": "Dit bescheiden vijfdelige orgelfront is niet gemakkelijk te plaatsen. De inzwenkende bovenlijsten komen in combinatie met smalle eendelige tussenvelden niet zo vaak voor. Het meest aannemelijk is een situering in het grensgebied tussen de toenmalige Generaliteitslanden en het Brabantse gebied. De Antwerpenaar Pescheur zou dus zeker als maker in aanmerking kunnen komen. De decoratie wijst ook in de richting van de Zuidelijke Nederlanden, met name de cherubijnenkoppen in de vleugelstukken die verder naar het noorden vooral te vinden zijn bij Ruprecht en Verhofstadt. Het snijwerk onder de torens laat in het midden twee gevleugelde engelenkopjes zien. Onder de linker toren is een kop van een koning afgebeeld, die ondanks het ontbreken van de harp, wel als David is te identificeren. De vrouwenfiguur onder de rechter toren zal wel Cecilia zijn. Bij het blinderingssnijwerk heeft de maker zich een grap veroorloofd, die alleen bij zeer nauwkeurige beschouwing duidelijk wordt: er zijn gezichten in te onderscheiden met ogen, wenkbrauwen en brede neusvleugels, een idee verwant aan de bladkoppen uit de 16e en vroege 17e eeuw. Bijzonder zijn nog de vrij hangende, gebogen slingers tussen de torens. De bekronende beelden zijn afkomstig van het vorige orgel in de Woerdense kerk.",
  "Part01_107MEPPE": "Op het eerste gezicht zou dit een Schnitger-orgel kunnen zijn, vooral als men kijkt naar de V-vormige tussenvelden. Een verschil in hoogte tussen zijtorens en tussenvelden is bij Schnitger echter vrij ongebruikelijk, evenals de vrij flauwe ronding van de middentorens. Waarschijnlijk hebben we hier nog te maken met reminiscenties aan de voor Kamp zo belangrijke Bader-stijl. Afwijkend van zowel de Bader- als de Schnitger-traditie was de toepassing van luiken. Deze werden pas in het begin van de 19e eeuw door de thans nog aanwezige vleugelstukken vervangen. Het ornament van blinderingssnijwerk en opzetstukken wordt gevormd door acanthusranken.",
  "Part01_108SCHOO": "Een voor Verhofstadt typerend vijfdelig front met uitsluitend ronde torens. Karakteristiek voor deze bouwer zijn ook de hangende slingers op de tussenstijlen. De ruimten tussen de torens worden hier door vlakke panelen opgevuld. De opzetstukken vertonen Lodewijk XIV-vormen. Opmerkelijk zijn de gevleugelde cherubijnenkoppen aan de zijkanten en de gelauwerde engelenkoppen onder de torens. Waarschijnlijk bevond zich onder de middentoren oorspronkelijk ook een dergelijk kop. Bij het in 1917 toegevoegde onderpositief is de ornamentiek van het oude gedeelte op eenvoudige wijze nagevolgd.",
  "Part01_109LEUR": "Deze kas is een gereduceerde versie van de door Zeemans ontworpen hoofdkas in de Grote Kerk te Breda. De gedeelde toren van Breda is hier ongedeeld, terwijl de buitenste tussenvelden ontbreken. Verder liggen de torens aan de onderzijde in \u00e9\u00e9n lijn. Merkwaardig is het onderpositief voor het discantpijpwerk. Wellicht is hier sprake van invloed uit de Zuidelijke Nederlanden. De decoratie bestaat, behalve uit een engelenkop onder de middentoren, in hoofdzaak uit afhangende slingers op de stijlen. Het blinderingssnijwerk is zeer verfijnd en vertoont vormen ontleend aan het zogeheten Bandlwerk. Opvallend zijn de forse proporties van de vazen en de staande David. Al dit werk werd uitgevoerd door de Bredase beeldhouwer Gerrit van der Block.",
  "Part01_110IJSSE": "Het oorspronkelijke orgel wordt gevormd door het huidige middendeel. Dit vertoont de voor Verhofstadt karakteristieke vijfdelige opbouw met ronde torens, hier met een vlak driedelig onderpositief. Ook bij dit Verhofstadt-orgel zijn de zijstijlen voorzien van slingers. De verdere ornamentiek is voor Verhofstadt uitzondelijk rijk. Men lette op de palmetten in de torenbekroningen, de draperie\u00ebn bij de torens, vooral de middentoren, en de schelpvormige motieven in de consoles. Ook het boogfries in de onderlijst is opmerkelijk. De ruimte tussen de torens wordt hier op een andere manier opgevuld dan in Schoorl en Donkerbroek. De bovenvelden worden door een smalle lijst afgesloten, waarboven een S-vormige voluut is aangebracht. De aandachtige beschouwer zal hierin een hoorn des overvloeds kunnen herkennen.\nDe Kamper orgelmaker Zwier van Dijk wist zich goed in oudere stijlen in te leven. De door hem toegevoegde zijtorens zijn als toevoeging goed te herkennen, maar zijn ook met veel zorg aan het karakter van het oorspronkelijke werk aangepast.",
  "Part01_111ANLOO": "Met de Schnitger-stijl als uitgangspunt heeft Garrels in deze orgelkas een dramatisch effect weten te cre\u00ebren. Niet alleen kreeg dit betrekkelijk kleine orgel een zevendelig front, een indeling die gewoonlijk voorbehouden was aan grotere instrumenten, ook liet Garrels de zijtorens hoger boven het aangrenzende kasgedeelte uitrijzen dan bij Schnitger gebruikelijk was. De hoog aangebrachte zijwangen van de Groningse beeldhouwer Jan de Rijk versterken dit effect nog. Deze beeldhouwer, die ook verscheidene Schnitger-orgels in het Groningerland decoreerde, blijft in dit late werk zijn voorliefde voor dikbuikige bazuinblazende engelen en acanthusmotieven trouw.",
  "Part01_112WESTZ": "Men treft ook hier de voor Verhofstadt gebruikelijke vijfdelige opbouw met ronde torens aan. De meestal door hem gebruikte slingers op de tussenstijlen ontbreken echter. Het ornament vertoont een combinatie van golfranken en acanthusmotieven. Opmerkelijk is dat de ruimte tussen de torens nu wordt gevuld met zeer hoog langs de middentoren opklimmend snijwerk. We zien dit element in Verhofstadts orgel te Culemborg terugkeren. De bekronende beelden van een staande David en twee engelen met bazuinen zijn erg hoog uitgevallen, waarschijnlijk om het kleine orgel in de tamelijk hoge Edamse Kleine Kerk wat meer presentie te geven. De twee engelen staan in Westzaan naar binnen toe opgesteld omdat de dwarsbalken van de kerk in de weg zitten. De in 1883 verwijderde luiken werden tijdens de jongste restauratie gereconstrueerd. De oorspronkelijke beschildering van de kas in marmerimitatie kon op grond van aangetroffen sporen worden teruggebracht.",
  "Part01_113AMDAM": "Deze orgelkas werd ontworpen door de Amsterdamse beeldhouwer Jurriaan Westerman. Zij vertoont enige overeenkomst met de eveneens door Westerman ontworpen kas voor het verbrande Hoornbeeck-orgel in de Ronde Lutherse Kerk te Amsterdam. Deze was op haar beurt weer sterk be\u00efnvloed door het orgel van de Westerkerk. Een oppervlakkige beschouwing leert dat de hoofdwerkkas niet meer haar oorspronkelijke gedaante heeft. Bij het rugpositief is dat wel het geval. Rugwerk en hoofdwerk hadden allebei een vijfdelige opbouw. Vooral bij het rugwerk vormde de middentoren met de tussenvelden \u00e9\u00e9n geheel. De ruimte tussen middentoren en zijtorens werd opgevuld door gebogen panelen. Het rugwerk was plastischer gemodelleerd dan het hoofdwerk, maar verder was de opbouw van beide werken in hoofdzaak identiek. Zo had het hoofdwerk, in tegenstelling tot het oudere Westerman-front in de Ronde Lutherse Kerk, ook gebogen zijvelden. Opmerkelijk bij het rugwerk is de enorme, bijna rondgaande soffiet met bladmotieven, palmetten en een gebogen herme. Bij \u00e9\u00e9n der latere verbouwingen werd de ingesnoerde onderkas verwijderd zodat het hoofdorgel wat vreemd in de lucht kwam te hangen. Tevens werd de hoofdkas vergroot door de tussenvelden te verbreden, waarbij ze van tweedelig \u00e9\u00e9ndelig werden. Zij werden bovendien van te klein gemensureerde pijpen voorzien. De erboven aangebrachte decoratie is een geschilderde imitatie van blinderingssnijwerk. Deze betreurenswaardige ingrepen hebben de proporties van het orgel zeer geschaad. De overgebleven oorspronkelijke ornamentiek is in Lodewijk XIV-stijl en vertoont invloed van Daniel Marot. Op het orgel ziet men twee zittende vrouwenfiguren met respectievelijk een bazuin en een gamba. Dergelijke musicerende dames bevonden zich oorspronkelijk ook op het rugpositief.",
  "Part01_114CULEM": "Een achtvoets-variant van Verhofstadts orgel in Westzaan, hier weer met slingers van bloemen en vruchten op de stijlen. Het orgel is van een onderpositief voorzien. Dit heeft een eenvoudige driedelige opbouw, die Zuid-Nederlandse rugwerken in herinnering roept. De festoenen tussen onder- en bovenkas zijn eigenlijk een 17e-eeuws element, evenals de slingers op de stijlen. Dergelijke decoraties bleven in de 18e eeuw echter nog lang populair; zij kwamen zelfs in de vroege 19e eeuw nog voor. De ruimte tussen de torens is op dezelfde wijze met hoog opgaand snijwerk opgevuld als in Westzaan. Wel is dit snijwerk met zijn scherp gesneden acanthusbladeren moderner. De oorspronkelijke luiken werden in 1804 vervangen door de huidige neo-klassieke zijstukken. Toen werden ook de vazen op de zijtorens (in werkelijkheid beschilderde planken) aangebracht. Het staande beeld van David op de middentoren dateert uit de bouwtijd.",
  "Part01_115HINDE": "Deze kas herinnert in zijn opbouw nog enigszins aan de Bader-traditie waarmee Jan Harmens Kamp zeer bekend was (vergelijk Workum). De wangstukken dateren vermoedelijk uit 1813, het blinderingssnijwerk wellicht ook. De opzetstukken gaan misschien nog tot 1719 terug.",
  "Part01_116ZOUTE": "Het eenvoudigste voorbeeld van een typisch Weidtman-front: een driedelige opbouw met een (hier) spitse middentoren en twee ongedeelde zijvelden. Verder komt men alle karakteristieken van de Weidtman-orgels tegen: de rechthoekige verbreding van de middentoren, het dubbele onderbasement en de hangende slingers op de stijlen.",
  "Part01_117VOORS": "Deze kas was in haar oorpronkelijke vorm bijna identiek aan die van Zeemans' orgel in Leur. Alleen bevatte het onderpositief een zelfstandig discantwerk. De ornamentiek is ook vrijwel gelijk aan die te Leur, zodat men mag aannemen dat de daar werkzame beeldhouwer Gerrit van der Block ook het Voorschotense instrument heeft gedecoreerd. Enige verschillen zijn de modillons op de torenkappen en de torenbekroningen. De vergroting met de beide zijvelden is zeker niet zonder beleid uitgevoerd. Het snijwerk van de zijwangen met acanthusranken en bloemen is zelfs van goede kwaliteit.",
  "Part01_118EESTR": "Dit orgel vertoont grote overeenkomsten met het waarschijnlijk iets oudere instrument in Ravenswaay. Net als daar herkent men de vormgeving van het rugpositief in de Amsterdamse Westerkerk. Het belangrijkste verschil is dat de tussenvelden in Eestrum driedelig zijn en dat de bovenlijsten van rijkere profielen zijn voorzien. Ook hier ontdekt men gebroken frontons, maar deze hebben een vloeiender profiel dan in Ravenswaay. Dit rechtvaardigt een latere datering voor het orgel in Eestrum. De blinderingen zijn van metaal en bestaan uit bladmotieven en golfranken. De drie gevleugelde putti met muziekinstrumenten op de torens kunnen zeer wel oorspronkelijk zijn.",
  "Part01_119RODAM": "Deze orgelkas wijkt aanzienlijk af van het gebruikelijke Verhofstadt-type. Zij werd dan ook ontworpen door de Rotterdamse beeldhouwer Alexander Pluskens, die ook andere werken in de Paradijskerk uitvoerde. De opbouw is ongewoon: de ronde middentoren wordt geflankeerd door twee naar achter weglopende convexe zijvelden, die gedeeld zijn. De spitse zijtorens met hun aflopende bovenlijsten zijn voor de tijd van ontstaan in Nederland zeer ongebruikelijk. De decoratie is grotendeels ontleend aan het werk van de ornamentist Daniel Marot. De beelden zijn ook door Pluskens vervaardigd: voor het orgel een zittende David, naast het orgel engelen met blaasinstrumenten en op het orgel een vrouwenfiguur met luit en \u00e9\u00e9n met een muziekrol. Het betreft hier wellicht een weergave van de zang- en speelkunst.",
  "Part01_120ZWOLL": "Deze kas staat te boek als een ontwerp van de Amsterdamse beeldhouwer Jurriaan Westerman. Hij moet daarbij van de Schnitgers de nodige aanwijzingen hebben gekregen, want het hoofdorgel draagt overduidelijk in de eerste plaats een Schnitger-karakter. De opzet is ontleend aan het voormalige orgel in de Aa-kerk in Groningen, naast Zwolle \u00e9\u00e9n van de weinige Schnitger-orgels met een bovenwerk. Beide orgels hebben gemeen dat de spitse zijtorens niet, zoals bij Schnitger en geestverwanten gebruikelijk, in \u00e9\u00e9n lijn lagen met de bovenlijsten van de tussenvelden, maar daar iets boven uit staken. De verhoudingen tussen hoofd-en bovenwerk zijn in Zwolle echter evenwichtiger dan in Groningen. De velden tussen middendeel en pedaaltorens hebben hier een voluutvormige bovenlijst, wat eleganter werkt dan de rechte lijsten in Groningen. Bij het rugpositief heeft Westerman zich niet aan de Schnitger-traditie gehouden, maar het compositieschema van het rugwerk van de Amsterdamse Westerkerk als model genomen. Door een aantal kunstgrepen, zoals het verbreden van zij- en tussenvelden en het recht in plaats van overhoeks plaatsen van de zijtorens maakte hij van het compacte 17e-eeuwse concept een behaaglijk breed uitwaaierend geheel, dat voldoende tegenwicht biedt tegen het monumentale hoofdorgel. Daaraan werkt de plastisch behandelde borstwering van de galerij ook mee. Een nieuw trekje was het openwerken van de zijwanden van het rugwerk met pijpvelden. De decoratie is geheel naar de idee\u00ebn van Westerman uitgevoerd. De atlanten onder de pedaaltorens zijn een inventie van hem. Origineel is de plaatsing van het Davidsbeeld waar men eigenlijk de middentoren van het hoofdwerk zou verwachten. De ornamentiek is grotendeels gebaseerd op de stijl van Daniel Marot. In het blinderingssnijwerk ziet men een afwisseling van bladmotieven en voluutbanden. Verder ziet men maskers, medaillons en waaiermotieven, allemaal zaken die in de ornamentprenten van Marot zijn terug te vinden. De soffiet is, in overeenstemming met de Hollandse traditie, zeer rijk behandeld. Een fors gebouwde gevleugelde dame draagt de middentoren van het rugwerk, terwijl om haar heen een menigte putti met muziekinstrumenten en anderszins in de weer is.",
  "Part01_121DONKE": "In de ontwikkeling van Verhofstadts orgelkassen volgt dit instrument direct op dat van Schoorl. De hoofdopbouw is dezelfde, evenals de opzet van de ornamentiek: slingers op de tussenstijlen, cherubijnen als zijstukken en gelouwerde engelenkoppen onder de torens. Opvallend is echter dat de ruimte tussen de torens anders wordt opgevuld. Men ziet hier nog, zoals in Schoorl, vlakke panelen, maar de ontwerper weet ze door verbreding van de bekronende lijsten van de zijtorens grotendeels te maskeren. De vormgeving van het ornament wordt vooral door acanthus-motieven bepaald. De bekronende beelden van David en twee bazuinblazende engelen zijn vermoedelijk niet oorspronkelijk.",
  "Part01_122DELFT": "Het oorspronkelijke orgel, het middengedeelte van het huidige instrument, behoort tot het kleine Duyschot-type, dat gebaseerd is op het rugpositief van de Amsterdamse Westerkerk, hier in een viervoets versie. Vergelijk Hendrik-Ido-Ambacht en Middelburg, Lutherse kerk. Bij de plaatsing in het huidige kerkgebouw werd het orgel op zeer ongebruikelijke wijze vergroot. De buikige onderbouw herinnert aan sommige meubelen uit die tijd. De gebogen zijvelden zijn ook zeer ongewoon. Vermoedelijk moet deze uitbreiding worden toegeschreven aan een meubelmaker, niet aan een architect of orgelmaker. Curieus zijn ook de draperie\u00ebn met koorden en kwasten. Op de middentoren bevindt zich een beeld van Maria Onbevlekt Ontvangen, geflankeerd door David en Cecilia, een bij katholieke orgels gebruikelijk paar. De velden naast het Mariabeeld zijn waarschijnlijk in de 19e eeuw toegevoegd. Men lette nog op de rijke rococo-schelpen en het overvloedige instrumentarium onder de zijvelden.",
  "Part01_123RODAM": "Deze orgelkas is blijkens een opschrift aan weerszijden van de rugwerksoffiet het werk van de beeldhouwer Fran\u00e7ois Douwe. Op het eerste gezicht lijkt dit orgel een wat exotisch element in de Hollandse orgelwereld van de vroege 18e eeuw, maar bij nadere beschouwing past het geheel in de wat conservatieve traditie die in Rotterdam zo lang heeft bestaan. De ontwerper heeft waarschijnlijk het orgel in de Waalse Kerk te Rotterdam (thans Numansdorp) voor ogen gehad en daarvan een wat plastischer versie vervaardigd. De gedeelde middentoren werd opnieuw toegepast. De tussenvelden werden van drie tot twee gereduceerd (zonder spiegelvelden) en schuin geplaatst, zodat de middenpartij een driehoekige plattegrond kreeg. De eveneens gedeelde spitstorens werden nu overhoeks aangebracht, terwijl de zijvelden die smaller zijn uitgevallen dan bij het prototype, ook schuin werden geplaatst en concaaf gemaakt. Het resultaat is een zeer plastische compositie. Het geheel wordt geflankeerd door forse pylonen. Van belang voor de indruk van het geheel is ook de tegenbeweging van het labiumverloop in de tussenvelden. De onderkas van het hoofdwerk vertoont nog een een vrij sterke insnoering. Op die plaats ziet men twee vrouwelijke hermen die de bovenkas dragen. Jammer dat de onderkas zelf sterk is verminkt. De ontwerper heeft de vormgeving van het rugwerk gevonden door van het hoofdorgel het bovendeel van de middentoren en de zijvelden weg te laten en de zijtorens rond te maken en iets te verhogen. Het snijwerk is van hoge kwaliteit. Een rijke soffiet met in wolken zwevende putti en rijk, scherp acanthusbladwerk in het blinderingssnijwerk. Fraai is de trofee op het rugpositief met o.a. een doedelzak en een vlampot, zoals ook op de middentoren van het hoofdorgel is aan te treffen.",
  "Part01_124DUURS": "Men zou deze kas kunnen opvatten als een vereenvoudigde en gereduceerde versie van het rugpositief in de Grote Kerk te Zwolle. De vrij grote breedteontwikkeling van dit rugwerk bleef behouden, de zijtorens daarentegen werden van spits rond en de gebogen zijvelden vervielen. Net als daar overheerst de breedtewerking. Er zijn enige verschillen: de zijtorens zijn hier rond in plaats van spits en de gebogen zijvelden ontbreken. De spanning die het Zwolse ontwerp kenmerkt, door de afwisseling van gebogen en rechte lijnen, is hier ver te zoeken. Het is een wat lui geheel, als iemand die er eens breeduit voor gaat zitten. Misschien is het wel typerend dat het in de 18e eeuw nogal school heeft gemaakt. In het blinderingssnijwerk vindt men voluten, banden en lambrequins, alles uit de koker van Marot, op wiens idee\u00ebn ook de vazen op de torens teruggaan.",
  "Part01_125LOSSE": "Eenvoudige variant van een fronttype dat vanaf ca 1700 in Westfalen opgeld doet, met name bij de orgelmakersfamilie Klausing. Het wordt gekenmerkt door gedrongen, flauw gebogen torens en schuine\nbovenlijsten.",
  "Part01_126DELFT": "Deze kas zou het rugpositief van een in 1780 geplaatst orgel moeten zijn. Sporen van registertrekkers in het bovendeel van de achterwand bevestigen dat het hier om een RP gaat (NB de sporen bevestigen niet dat het een RP uit 1780 is). De gangbare datering is echter problematisch, ook al lijkt zij te worden bevestigd door het geschilderde jaartal 1780 in de soffiet. De vormgeving is echter in strijd met deze datering. Bovendien was de plaatsing van registertrekkers achter in de rugwerkkas in 1780 al lang in onbruik geraakt.\nDe opbouw van het front, met name het V-vormige labiumverloop van de kleine pijpvelden, herinnert aan de Schnitger-school. De tussenvelden hebben echter niet de voor Schnitger karakteristieke rechte bovenlijsten, maar worden afgesloten door snijwerk. Verder zijn deze velden schuin geplaatst. Daardoor wordt een plastischer effect bereikt dan bij de Schnitger-school gebruikelijk is. De rijke ornamentiek van hoge kwaliteit vertoont invloeden van het werk van Daniel Marot, met name in de soffiet. Men moet dus aannemen dat de orgelmaker Stants in 1780 een oudere kas heeft gebruikt. Het is vooralsnog onbekend waar deze vandaan kwam. Wie de oorspronkelijke bouwer was, is evenmin te achterhalen.",
  "Part01_127KOLHO": "Afgaande op de vormgeving van de kas is een datering op ca 1725 plausibel. De opvallend sterk uitkragende kappen van de torens zijn ook te vinden op het orgel in de Oud-Katholieke Kerk te Krommenie (1719). De vormgeving van de opzetstukken in een wat boerse versie van Lodewijk XIV kan ook uit die tijd dateren, ofschoon dergelijke vormen ook rond 1750 nog werden gebruikt. Het verdere snijwerk met zijn dunne ranken moet uit 1810 dateren, met uitzondering van de ornamenten naast de orgelkas. Deze zullen uit 1892 stammen.",
  "Part01_128RODAM": "Oorspronkelijk was dit een balustrade-orgel. Het heeft een kas uit de Schnitger-school die door de toepassing van concave tussenvelden een grotere beweeglijkheid heeft gekregen. Zeer verzorgd is de aan Daniel Marot ontleende ornamentiek: ruitmotieven, lambrequins en weelderige opzetstukken. De overgang naar de onderkas met klaviatuur wordt gevormd door de 18e-eeuwse onderbouw van het Niehoff-orgel uit Schoonhoven. De kas hiervan bevat thans het hoofdwerk van het transeptorgel in dezelfde kerk.",
  "Part02_001AMSTE": "Deze kas werd vervaardigd door de beeldhouwer Jurriaan Westerman, die enige jaren tevoren ook de kas voor het orgel in de St-Michael in Zwolle vervaardigde. In beide gevallen werkte hij daarbij voor een orgelmaker uit de Noordwest Duitse school. Het is daarom zinvol om beide orgelkassen te vergelijken. De opbouw van het hoofdorgel is bij beide instrumenten nauw verwant. Het voornaamste verschil is dat in Zwolle het hoofdwerk de plaats van het bovenwerk had gekregen, terwijl daaronder een onderpositief werd geplaatst. De bovenwerkachtige plaatsing van het hoofdwerk vindt in Amsterdam geen navolging. Het bovenwerk is hier een echt bovenwerk. Dit betekent dat het sterk in hoogte wordt gereduceerd. In plaats van twee boven elkaar geplaatste velden tussen de spitse torens, zoals in Zwolle, ziet men er hier slechts een. Deze velden vertonen overigens, in tegenstelling tot Zwolle, een lichte holling, terwijl zij even schuin geplaatst zijn. Dit om een plastischer effect te bewerkstelligen. De velden tussen bovenwerk en pedaaltorens zijn sterk in hoogte gereduceerd. De bovenlijsten van genoemde velden zijn recht van verloop en vertonen geen enkele profilering, waarschijnlijk om de gesneden krullen erboven geen concurrentie te verschaffen. Het hoofdwerk heeft in hoofdzaak dezelfde opbouw als het onderpositief in Zwolle, alleen zijn de proporties hier gerekter. Daardoor hebben de velden die de overgang vormen tussen hoofdwerk en pedaaltorens hier twee etages. De middentoren is gedeeld in een hoofdwerk- en een bovenwerkgedeelte, zodat een volledig consequente werkopbouw wordt bereikt. De manier waarop de toren is gedeeld door middel van een gelobde lijst, zal navolging vinden bij het Bavo-orgel in Haarlem.\nHet rugpositief heeft dezelfde opbouw als in Zwolle, met dit verschil dat tussen- en zijvelden een V-vormig labiumverloop hebben. Anders dan in Zwolle zijn hier de zijwanden niet van pijpvelden voorzien.\nDe decoratie is zeer rijk. Voor Nederlandse begrippen uitzonderlijk is de marmeren onderbouw met zijn monumentale consoles. De borstwering is in afwijking van Zwolle in panelen onderverdeeld. Het snijwerk van de opzetstukken is bij beide orgels verwant: het gaat terug op Marot. Het figuratieve beeldhouwwerk is bij beide orgels eveneens in dezelfde geest. Men vergelijke met name de vleugelstukken aan de pedaaltorens, waar engelen met bazuinen in de hand zijn te zien. Er is echter een groot verschil in de blinderingen van beide orgels. Het blinderingssnijwerk in Amsterdam is veel weelderiger van vorm dan het vrij ranke werk in Zwolle. Vermoedelijk was dit het werk van een andere beeldsnijder, te weten Hermen van der Borgh, die was belast met het maken van `den cieraden' aan het orgel, terwijl in Amsterdam Westerman dit waarschijnlijk zelf voor zijn rekening heeft genomen. Het gehanteerde vormenrepertoire is  zeer rijk. Men ziet C- en S-voluten, weelderige acanthusranken, lambrequins etc. Bijzonder zijn de engelenkopjes in de tussenvelden van het hoofdwerk en de bladkoppen op de spitstorens bij de overgang van hoofdwerk naar bovenwerk. Interessant is nog dat de bovenlijsten van het rugwerk en de onderlijsten van het hoofdorgel zijn voorzien van een decoratie van palmetten en ander bladwerk, terwijl een dergelijke decoratie aan de bovenlijsten van het hoofdorgel ontbreekt. In Zwolle zijn alle lijstwerken van een bladdecoratie voorzien, zij het niet overal even rijk. De ontwerper van het Amsterdamse orgel moet een integratie van beide lijstwerken voor ogen hebben gestaan.\nIn de marmeren soffiet ziet men twee verzilverde gevleugelde putti en eveneens verzilverde festoenen. Op het rugpositief zijn twee zittende vrouwengestalten met muziekinstrumenten aangebracht. De beelden op de pedaaltorens stellen wellicht de godsvrucht en de godsdienst voor.",
  "Part02_002GRAVH": "Deze orgelkas lijkt niet typerend voor Garrels. Bij hoofdwerk en rugwerk ziet men een eenvoudige vijfdelige opbouw met ronde torens en tweedelige tussenvelden. Wij lijken hier ver verwijderd te zijn van de rijk gelede fronten die voor de meeste orgels van Garrels karakteristiek zijn. In recente literatuur is dan ook geopperd dat Garrels met het ontwerpen van dit orgelfront niets te maken heeft gehad. Toch is het zeer goed mogelijk om deze orgelkas in de ontwikkeling van Garrels een plaats te geven. Het orgel in Anloo, het laatste dat Garrels bouwde voordat hij naar het westen kwam, had een borstwerk, een hoofdwerk en een aangehangen pedaal. Het had de voor de Schnitger-school typerende opbouw in de breedte. Zijn eerste orgel van betekenis in het westen, in de Hervormde Kerk in Maasland, kreeg een hoofdwerk en bovenwerk, dit laatste voor de Schnitger-school hoogst ongebruikelijk. Voor de vormgeving van dit voor hem ongewone orgeltype nam Garrels het vijfdelige Schnitger-front, model Uithuizen, tot uitgangspunt. De driedelige middenpartij van dit fronttype nam hij over, waarbij hij alleen de V-velden verving door velden met naar buiten aflopende labiumlijnen. Hij sloot dit geheel van boven af met een recht lijstwerk en plaatste daarop een bovenwerkfront, met ongedeelde tussenvelden. Het kreeg gebogen bovenlijsten, met lambrequins, hetgeen ook te vinden is in het orgel van de Oud-Katholieke Kerk in 's-Gravenhage. De bij het genoemde Schnitger-type behorende zijtorens nam Garrels ook over. Om de zijtorens in het nu door hem ontwikkelde concept voldoende gewicht te kunnen geven, kregen zij aanzienlijk meer volume. Zij wekken zelfs de indruk van typisch Noordwest-Duitse pedaaltorens, terwijl het orgel alleen een aangehangen pedaal bezat. Wat Garrels nog uit het noorden overnam waren de kappen en onderlijsten van de torens met hun facetten. De kronen op de torens horen overduidelijk in de Schnitger-school thuis.\nGarrels heeft er naar gestreefd de opbouw van het instrument in zijn front tot uitdrukking te brengen. Toen hij voor Den Haag een orgel met hoofdwerk en rugwerk moest bouwen van ongeveer dezelfde omvang als dat te Maasland, heeft hij wederom het 'werkprincipe' willen toepassen en daartoe het concept van Maasland aangepast. Wanneer men de gedeelde middentoren in dit orgelontwerp door een doorgaande toren vervangt en de gedeelde velden van het hoofdwerk door enkelvoudige velden, zoals het bovenwerk die bezit, dan resulteert dit in de opbouw van het orgel in de Haagse Oud-Katholieke kerk. De ontwerper hoefde slechts het aldus verkregen geheel in schaal te reduceren om een geschikt rugwerkfront te verkrijgen. Alles bijeen genomen, is het wel degelijk aannemelijk dat Garrels voor het Haagse orgel het basisontwerp leverde.\nDe kas kan zeer wel door iemand anders zijn vervaardigd. Met de decoratie had Garrels vermoedelijk weinig van doen. Deze is uitzonderlijk rijk. Men lette met name op de versiering van de kappen van de toren. Bij het rugpositief zijn daar maskers aangebracht, bij de zijtorens van het hoofdwerk ziet men non-figuratieve ornamenten gevormd uit S-voluten, palmetten en acanthusbladwerk. De modillons op de middentoren van het hoofdwerk zouden wellicht als reminiscentie aan de traditionele Groninger facetkappen, zoals nog in Maasland toegepast, kunnen worden opgevat. Het blinderingsnijwerk is een luchtig samenstel van C-voluten, bandwerk, acanthusranken en schelpmotieven. Het is duidelijk van een andere hand dan het massievere snijwerk van de borstwering, dat wel een vergelijkbare vormentaal laat zien. De bevolking van dit orgel is van een respectabele omvang: een wel zeer forse engel met boek en schrijfstift (?) zetelt op het rugwerk, terwijl op de hoeken van de onderkas van het hoofdwerk twee engel-hermen zijn aangebracht, die met een elegant gebaar hun gewaad schikken en met hun andere hand het orgel lijken te ondersteunen. Op de zijtorens van het hoofdwerk heeft een aantal muscierende putti een plaats gekregen, terwijl op de hoeken van deze torens cherubijnenkopjes zijn te zien. In de vleugelstukken ziet men fraaie voluten, zwanen en een grote reeks muziekinstrumenten. Wie de maker is van dit buitengewoon fraaie beeldhouwwerk, is niet bekend, al lijkt een onlangs naar voren gebrachte toeschrijving aan de in Rotterdam werkzame Alexander Pluskens nader onderzoek waard.",
  "Part02_003WESTE": "Karakteristiek voor M\u00fcllers werkwijze is dit vijfdelige orgelfront niet. Zo zijn zijn meeste orgelfronten zevendelig, terwijl de tussenvelden bij hem vrijwel altijd driedelig zijn. Men moet vermoeden dat M\u00fcller hier van een oudere orgelkas gebruik heeft gemaakt en deze vervolgens 'eigentijds' heeft laten decoreren. De profielen van de kappen zijn namelijk wel karakteristiek voor zijn werk. Het snijwerk van vleugelstukken en blinderingen bestaat grotendeels uit C-voluten, doorsneden door plantaardige vormen. Bijzonder fraai is dat gedaan bij de vleugelstukken, die enige overeenkomst vertonen met die van het rugpositief in de Grote Kerk te Leeuwarden. Ook is op verschillende plaatsen ruitwerk aan te treffen.",
  "Part02_004LEEUW": "De kas werd vermoedelijk vervaardigd door de stedelijke functionaris Berend Storm met medewerking van de stadstimmerman Claes Bopckes Balck, een en ander vermoedelijk naar een schets van Christiaan M\u00fcller. De opbouw van het orgel gaat in hoofdzaak terug op het concept van het Amsterdamse Westerkerkorgel, verrijkt met twee zestien-voets pedaaltorens. De onmiddelijke voorloper van het Leeuwarder ontwerp was een niet uitgevoerd plan voor een orgelkas voor de Oude Kerk in Amsterdam, vervaardigd door de timmerman Jacobus Boelen, waarschijnlijk voor een door M\u00fcller te vervaardigen orgel. Dit ontwerp was een interessante combinatie van Hollandse en Noordwest Duitse elementen. De hoofdwerkkas rustte, evenals bij het Westerkerk-orgel, op zuilen. De verbinding tussen hoofdkas en pedaaltorens werd gevormd door concave gedeelde velden. Opvallend was de overhoekse plaatsing van de pedaaltorens. Wellicht was dit gedaan om ze niet te zeer te laten domineren. De bekroning door een tympaan zoals in de Westerkerk, werd kennelijk te ouderwets geacht; de rechte bovenlijsten eveneens. De ruimte tussen de torens alsmede die boven het orgel werd opgevuld door vlakke panelen. Ook het rugwerk volgt het schema van de Westerkerk; alleen zijn de tussenvelden hier tweedelig in plaats van driedelig en ontbreken de gebroken pedimenten op de zijstukken. Bij het ontwerp voor Leeuwarden vervielen de zuilen die het hoofdorgel dragen; er kwam een gesloten recht doorlopende onderkas. De pedaaltorens werden frontaal opgesteld en zakten iets naar beneden. De vlakke panelen tussen de torens van het Amsterdamse ontwerp werden in Leeuwarden op bescheidener schaal overgenomen. Van bouwen volgens een \"werkprincipe\" was hier nog geen sprake; het bovenwerk is in het front niet zichtbaar. Hoe dit zij, er ontstond hier een fronttype dat zich voor uitwerking van velerlei aard leende.\nHet snijwerk en de beelden op het rugpositief zijn van de hand van de beeldsnijder Jacob Sydses Bruinsma. Zijn vormenrepertoire heeft deze grotendeels ontleend aan de ornamentist Daniel Marot en diens navolgers. Dit is goed te zien in de rugwerksoffiet en het snijwerk onderaan de tribune. Men ziet gekrulde voluten, geknoopte linten, minibaldakijns etc. Ook de geverderde kop in het soffiet is een motief van Marot. Typerend voor diens werk zijn ook de ruitmotieven in de vleugelstukken van rugpositief en hoofdorgel. Men lette nog op de fraaie cartouches op de borstwering. Er is een zeker verschil in het blinderingssnijwerk van rugwerk en hoofdorgel. Bij het rugpositief zijn de vormen voor een belangrijk deel vegetatief, bij het hoofdorgel overheersen de C-voluten, al komen plantaardige vormen daar ook voor. Op het rugpositief twee zittende vrouwenfiguren, de linker met bladmuziek en een gamba?, de rechter met een reeks houtblaasinstrumenten. De magistraat was niet zeer tevreden over de beelhouwkunstige prestaties van Bruinsma en gaf de opdracht voor de beelden op het hoofdorgel aan een andere beelsnijder: Gerbrand van der Haven. Op de drie torens personifi\u00ebren drie staande vrouwenfiguren van links naar rechts het geloof, de liefde en de hoop. Boven de tussenvelden ziet men twee bazuinblazende engelen.",
  "Part02_005STANN": "In deze orgelkas zijn verschillende elementen te vinden die herinneren aan Noordwest Duitsland. Men zie de rechte bovenlijsten, die in \u00e9\u00e9n lijn liggen met de kappen van de spitse zijtorens en de rechte lijsten van de tussenvelden. Zij vertonen weliswaar niet het voor  Noordwest-Duitsland karakteristieke V-vormige labiumverloop, maar dit berust op een latere wijziging. Oorspronkelijk had het orgel wel degelijk tertsvelden. Dit alles behoeft niet op een Duitse orgelbouwer te wijzen, aangezien een vergelijkbare opbouw ook al eerder bij Friese orgelmakers  is te vinden. Men denke aan het orgel van Jan Harmens in Boksum. De van facetten voorziene kap is een typisch Fries-Gronings element. De decoratie vertoont elementen ontleend aan de stijl van Daniel Marot; men lette vooral op het kopje met schelpmotief in het opzetstuk op de borstwering en op het daar toegepaste ruitmotief dat terugkeert in de vleugelstukken. In de blinderingen ziet men o.a. bandwerk en C-voluten. Het snijwerk van de tussenvelden is waarschijnlijk in de 19e eeuw vernieuwd, toen de pijpopstelling in deze velden werd gewijzigd. De engelen die de wapens flankeren hebben muziekinstrumenten in de hand. In de vleugelstukken vallen engelen met bazuinen op. Of de bekroning van de middentoren met lier en blaasinstrumenten tot de oorspronkelijke decoratie behoort, is onzeker.",
  "Part02_006ILPEN": "Deze zevendelige kas is van een type dat in de 18e eeuw veel werd toegepast, en is ontleend aan de rugpositieven zoals die zich in Holland in de zeventiende eeuw hebben ontwikkeld. Karakteristiek zijn vooral de ronde achterwaarts gerichte zijvelden, die hier gedeeld zijn. Willembroek, die meesterknecht was bij Frans Caspar Schnitger zal dit fronttytpe hebben ontleend aan het rugpositief in de Grote Kerk te Zwolle. De ornamentiek is wat grof en vertoont C-voluten, en bladwerk. Of de beelden van een zittende David en twee musicerende engelen origineel zijn, is niet zeker. De huidige onderkas met haar curieuze gotiserende acoladebogen is geheel nieuw gemaakt in 1855. De oorspronkelijke onderkas vertoonde een insnoering met zijstijlen ter hoogte van de huidige zijconsoles. De thans aanwezige vleugelstukken zijn vermoedelijk ook pas in 1855 aangebracht. Het snijwerk bestaat voor het grootste deel uit C-voluten.",
  "Part02_007SPRAN": "Houben was vrijwel zeker een leerling van Peter Weidtman sr. Enige Weidtman-elementen zijn in deze kas ook nog te vinden, in het bijzonder de dubbele lijsten tussen onder- en bovenkas, terwijl ook de hoekige opbouw verwant is. De voor de orgelmakers Weidtman karakteristieke decoratie met slingers op de stijlen ontbreekt hier echter. De combinatie van V-vormig en naar het midden toelopend labium-verloop is voor de Weidtman-school niet werkelijk karakteristiek. Wellicht is dit het resultaat van de verbouwing in 1804, wellicht in navolging van H.H. Hess die een dergelijke opbouw van de tussenvelden een aantal malen toepaste. De rechte bovenlijsten van de tussenvelden zijn thans geheel ongeprofileerd, wat bij orgels uit deze school eigenlijk niet past. Wellicht heeft men de lijsten in deze vorm gebracht bij de verbouwing van 1804 toen ook een groot deel van de ornamentiek vernieuwd moet zijn. De boven-blinderingen van de torens en de bovenste tussenvelden hebben de vorm van draperie\u00ebn, een voor de late 18e en vroege 19e eeuw geliefd motief. Het snijwerk van de onderste tussenvelden en dat onder aan de pijpvoeten in de torens is ook vroeg-19e-eeuws. Evenzo waarschijnlijk de eikenblad-kapitelen onder de zijtorens. De twee cherubijnenkoppen onder de middentoren zouden nog uit de bouwtijd kunnen dateren. De zijvleugels met hun rankwerk en C-voluten zouden ook uit 1728 kunnen stammen, evenals het verwante benedensnijwerk van de bovenste tussenvelden.\nVan het in 1804 verwijderde rugpositief is een ontwerptekening bewaard gebleven. Dit heeft dezelfde vijfdelige opbouw als het hoofdwerk, maar het is voorzien van sierlijk gebogen bovenlijsten, terwijl de vleugelstukken zijn getekend met Marot-achtige ruitmotieven. Interessant is nog dat Houben zijn opdrachtgevers de keuze liet tussen een rugwerk met geheel vlakke tussenvelden en recht geplaatste spitstorens, en een meer gewelfde opzet met schuin geplaatste tussenvelden en zijtorens op onregelmatig driehoekige plattegrond.",
  "Part02_008HOLYS": "Een eenvoudige vijfdelige orgelkas, van een in de vroege 18e eeuw gebruikelijk type. De consoles onder de torens en de  vleugelstukken stammen van Knipscheer. De beelden van David en de twee bazuinblazende engelen kunnen ook uit zijn tijd stammen.",
  "Part02_009ESCHA": "Dit orgel is in vormgeving ten nauwste verwant aan de orgels te Opitter in Belgisch Limburg en Limbricht (ca 1715). Het wordt wel gedateerd op 1759 op grond van een in de kas aangetroffen jaartal. Gezien de ornamentiek, die in hoofdzaak is gebaseerd op acanthusbladeren, is een dergelijke late datering tamelijk onwaarschijnlijk. Men beschouwe ook nog het orgel in de Hervormde kerk te Spaarndam, dat hetzelfde type opbouw vertoont, maar door zijn slankere proporties en door zijn rococo decoratie een latere ontwikkelingsfase van dit fronttype te zien geeft en derhalve op ca 1750 gedateerd moet worden. Waarschijnlijk moet het orgel te Escharen chronologisch tussen Limbricht en Spaarndam geplaatst worden en wel op ca 1730. Een tijd lang waren op of aan het orgel beeldjes van de hand van de Udense beeldhouwer Petrus Verhoeven aangebracht, waarvan \u00e9\u00e9n het jaartal 1784 droeg. Deze beeldjes zijn thans elders in de kerk geplaatst.",
  "Part02_010ROZEN": "",
  "Part02_011ZANDE": "De opbouw van dit orgel is waarschijnlijk ontleend aan de orgelkas in Duurswoude (oorspronkelijk in de Lutherse kerkte Zwolle). Vooral bij het rugpositief spreekt de overeenkomst sterk: een vijfdelige opbouw met ronde torens en holle tweedelige tussenvelden. Anders dan in Duurswoude zijn de tussenvelden aan de bovenzijde voorzien van een rechte lijst, een element uit de Schnitger-school, waarboven, als om deze wat harde lijnen te verzachten, tegen de middentoren voluten zijn aangebracht. Het hoofdorgel heeft dezelfde opbouw, het is echter rijziger van proporties. De wat `luie' verhoudingen van het rugwerk zijn daardoor vermeden. Deze orgelkas die in de ontwikkeling van de fronten van Hinsz een sleutelpositie inneemt, is rijk gedecoreerd door de Groninger beeldsnijder Casper Struiwig. De vormgeving gaat voor het grootste gedeelte terug op Daniel Marot. Men lette bijvoorbeeld op het ruitpatroon dat hier met kwistige hand wordt toegepast bij het blinderingssnijwerk en bij de vleugelstukken van het hoofdwerk. Het wordt op geraffineerde wijze doorsneden door voluten en acanthusranken. Struiwig maakte ook graag gebruik van bandmotieven, bij dit orgel vooral bij de panelen van de borstwering, waar overigens ook muziekinstrumenten zijn aangebracht. De acanthusranken en bazuinblazende engelen in de vleugelstukken van het rugpositief doen denken aan het werk van Jan de Rijk, Struiwigs `voorganger' als orgeldecorateur. Opmerkelijk is de decoratie met modillons en palmetten aan de kappen van de torens, werk van een buitengewone verfijning. Ook de onderlijsten van de kassen zijn van ornament voorzien. Op het rugpositief is een staande David met harp te zien, geflankeerd door twee musicerende putti, alle drie geplaatst op een opengewerkt voetstuk in de vorm van een kroon. De decoratie van de kas keert terug in de opzetstukken van de borstwering waarin wapens zijn opgenomen.",
  "Part02_012BROEK": "Een eenvoudig vijfdelig front met fors geprofileerde kappen aan de ronde middentoren en de spitse zijtorens. De ruimte tussen de torens wordt naar Hollands gebruik opgevuld door snijwerk. Het snijwerk van dit orgel bestaat uit C-voluten en acanthusranken. Het vertoont enige overeenkomst met het snijwerk in de Hervormde Kerk te Ilpendam. Men lette in het bijzonder op de trapeziumvorm van de scheiding tussen de tussenvelden. Opvallend zijn de gevleugelde cherubijnenkoppen onder de middentoren en in de vleugelstukken. Dergelijk beeldhouwwerk was tevoren in Noord Nederland vrijwel alleen bij Verhofstadt te vinden. De beeldjes op het orgel van een zittende David met harp en twee musicerende putti zijn vermoedelijk origineel.",
  "Part02_013MAASS": "Deze orgelkas werd vervaardigd door de schrijnwerker De Vries, naar valt aan te nemen in samenspraak en waarschijnlijk zelfs naar ontwerp van Garrels. De Vries leverde ook het beeldhouwwerk, wat niet behoeft te betekenen dat hij het ook zelf vervaardigde.  Het concept van deze orgelkas is ontleend aan het Schnitger-orgel in Zwolle. Men ziet hier dezelfde combinatie van een Noordwest Duits hoofdorgel en een `Hollands' rugpositief. Het Maassluise hooforgel is in vergelijking met zijn prototype kleinschaliger uitgevallen, wat vooral blijkt uit de kleinerte omvang van de zijtorens.  Een belangrijk verschil is dat het bovenwerkachtige hoofdwerk in Zwolle hier tot een echt bovenwerk gereduceerd moest worden. In plaats van de acht voets middentoren in Zwolle die bij het onderpositief afbreekt en daar door een Davidsbeeld wordt vervangen, brengt Garrels een doorgaande zestien voets toren aan. De rechte afscheiding tussen hoofd- en bovenwerk is typisch voor de bouwwijze van de Schnitgers, zoals die ook in Zwolle was toegepast. In het bovenwerk manifesteert zich echter een verlangen naar een levendiger silhouet. Bij het Zwolse hoofdwerk zijn de binnenste tussenvelden door rechte lijsten afgesloten. Een al iets speelsere indruk maken de schuine bovenlijsten met lambrequins van de velden tussen spitstorens en pedaaltorens. Wat doet nu Garrels? Hij laat bij zijn bovenwerk de buitenste velden vervallen en brengt tussen spitstorens en zijtorens grote gesneden krullen aan. De velden tussen middentoren en tussentorens krijgen een naar het midden toe aflopende labiumlijn, terwijl hij de verdere ruimte tussen de torens ook weer opvult door krullen. Om kort te gaan, dit bovenwerk is net zo min Noordduits als het nog te bespreken rugwerk. Het hoofdwerk is dat duidelijk wel: de kleine V-vormige pijpvelden spreken wat dat betreft boekdelen. Anders dan bij het Zwolse orgel zijn ook de velden tussen spitse torens en de zijtorens hier V-vormig. De verhouding tussen boven-en onderkas is hier wat minder overtuigend dan in Zwolle: de onderkas is naar verhouding aan de hoge kant. Een duidelijk ontlening aan Zwolle zijn de atlanten die de torens dragen, niet alleen de zijtorens zoals in Zwolle, maar ook de spitse tussentorens.\nHet rugpositief draagt de kenmerken van de Hollandse rugwerken en is in opbouw grotendeels identiek aan het rugwerk in Zwolle. Het is echter minder diep, terwijl de pijpenvelden aan de zijkant ontbreken. Het rugwerk is voorzien van een soffiet met cul de lampe, dat echter vergeleken met het Zwolse vrij sober is: de decoratie bestaat alleen uit bladmotieven. Opvallend is de grote overeenkomst tussen de borstweringen bij beide orgels: hun opbouw is vrijwel identiek.\nDe decoratie is in Maassluis aanzienlijk soberder dan in Zwolle: geen palmetten langs lijsten en kappen. De voor het blinderingssnijwerk bepalende vormen zijn C-voluten en plantmotieven. Dergelijke vormen liggen ook ten grondslag aan de decoratie in Zwolle. De vormen zijn hier echter minder plastisch, zij zijn dunner, of zo men wil metaliger geworden, waardoor het effect volkomen anders is. Lambrequins komen hier alleen voor onder aan de torens. Vermelding verdienen nog de vleugelstukken aan het hoofdorgel. Zij worden voor een belangrijk gedeelte gevuld met een ruitvormige versiering; verder ziet men aan beide zijden een reusachtige slakkenhuisachtige krul en een hoorn van overvloed waaruit o.a. zwanenhalzen steken. Of dit motief hier een bijzondere betekenis heeft, is niet uit te maken. Meer naar boven is een grote hoeveelheid muziekinstrumenten aangebracht, waarmee men een compleet orkest zou kunnen uitrusten. Een hoorn van overvloed wordt ook nog uitgeschud door de zittende vrouwenfiguur op het rugpositief die wordt geflankeerd door wapendragende gevleugelde putti. Op de hoofdwerkkas ziet men het stadswapen, twee vazen en twee staande figuren met muziekinstrumenten.",
  "Part02_014EEXTA": "Een eenvoudig voorbeeld van het vijfdelige Schnitger-type, met een goed gevoel voor verhoudingen vergroot door de laatste vertegenwoordiger van het huis Schnitger. Het ornament is zeer eenvoudig. Anders dan bij de door Jan de Rijk gedecoreerde Schnitger-orgels zijn hier de traditionele opzetstukken op de torens toegepast.",
  "Part02_015LEENS": "In Leens ontwikkelde Hinsz een fronttype dat voor zijn grotere tweeklaviersorgels standaard zou worden. Uitgangspunt was het rugpositief van het orgel in de Zwolse St-Michael, dat Hinsz ook al had nagevolgd bij het rugwerk in de Martinikerk te Groningen. Het rugwerk in Leens volgt het Zwolse voorbeeld vrij nauwkeurig: een zevendelige opbouw van middentoren, tweedelige tussenvelden met parallel labiumverloop, spitse zijtorens en naar achteren geronde tweedelige zijvelden. Wat opvalt is dat de overgang tussen zijtorens en zijvelden hier minder vloeiend is dan bij de Zwolse en Groningse rugpositieven. De zijstijlen van de torens en de erboven aangebrachte kroonlijsten zijn veel forser van opzet dan bij de genoemde rugpositieven. Vergelijkbaar is de manier waarop de zijvelden van opzij door de achterkas worden 'ingepakt'. Kennelijk werd hier gezocht naar sterkere verspringingen. Het middengedeelte van het hoofdorgel heeft dezelfde opbouw als het middendeel van het rugwerk, uitgebreid met twee achtvoets pedaaltorens die door middel van tussenvelden met het middengedeelte zijn verbonden. Het meest opvallende element van het hoofdwerk is echter het pseudoborstwerk, dat waarschijnlijk is aangebracht om door een hogere plaatsing van het hoofdwerk een pyramidevormige opbouw van de torens mogelijk te maken. Vermoedelijk is deze opzet wederom ge\u00efnspireerd door het Zwolse Michaelsorgel, en wel door de ongebruikelijke opbouw van hoofdwerk met eronder geplaatst onderpositief. De meest opvallende overeenkomst is wel dat onder de middentoren een vlak paneel is aangebracht met een beeld van David. Wat niet aan Zwolle ontleend kan zijn, is de combinatie van spitstoren met eronder geplaatst vlak veld. Hinsz zou dit afgekeken kunnen hebben van orgels uit de Badertraditie die in het noorden veelvuldig waren aan te treffen.  Het beeldhouwwerk is afkomstig van Theodorus van der Haven en Caspar Struiwig. Waarschijnlijk zijn de opvallend grote vleugelstukken afkomstig van eerstgenoemde beeldsnijder. Men ziet daarin engelen die een gamba en een fagot, twee continuo-instrumenten, bespelen. Het overige snijwerk is waarschijnlijk van Struiwig. Het werk van beide beeldsnijders vertoont late Lodewijk XIV-vormen. Men ziet bandwerk en zware acanthusbladen. Opmerkelijk zijn de gedeeltelijk uit bladmotieven samengestelde kronen op de torens van het hoofdwerk. In de vleugelstukken en bij de wapenomlijstingen zijn ook zwaar uitgevoerde C-voluten te zien. De kleine wapens op de borstwering werden in de Bataafse tijd verwijderd en in 1844 gereconstrueerd.",
  "Part02_016LEIDE": "Dit orgel is in menig opzicht een puzzel. De laatste grote verandering die het onderging, voordat het van de Pieterskerk naar de Marekerk werd overgebracht, was een verbouwing in 1629 door Jan Jacobsz van Lin. Verder werd in 1679 de later naar de Marekerk meegenomen orgelbak (gaanderij) vernieuwd en voorzien van fraaie festoenen van de hand van Christiaen Vreem. Wat werd nu in 1733 van de oude orgelkas hergebruikt en wat werd nieuw gemaakt? De antwoorden op deze vraag zijn zeer uiteenlopend. Men heeft verondersteld dat Garrels een geheel nieuw front heeft gemaakt en zelfs dat het huidige bovenwerk het oorspronkelijke orgel zou zijn. Deze laatste veronderstelling veronderstelling raakt kant noch wal; het bovenwerk is onmiskenbaar het werk van Garrels. Wat opvalt bij het hoofdwerkfront is de aanwezigheid van spiegelvelden, die in de 18e eeuw niet meer werden toegepast. Hier moet men dus naar restanten van het oude front zoeken. De klavieromlijsting geeft duidelijke aanwijzingen. In een cartouche leest men daar het jaartal 1629. Het klavierraam wordt in de hoeken opgevuld door driehoekige reli\u00ebfs met gevleugelde engelenkopjes en merkwaardige gedaanten, die gedeeltelijk plantaardige vormen en gedeeltelijk vogelvormen vertonen. Dezelfde figuren dienen ook als consoles tussen onder- en bovenkas. Men zou dus kunnen aannemen hier de oorspronkelijke breedte van het orgel voor zich te hebben. Dit zou dus het gehele hoofdwerkfront tussen de huidige pedaaltorens omvat moeten hebben. Uit een afrekening voor het beeldhouwwerk uit 1733 blijkt echter dat toen twee corinthische kapitelen in de onderkas nieuw moesten worden gemaakt en tevens dat opzij aan de bak twee nieuwe festoenen moesten worden gesneden. Hieruit kan men concluderen dat de kas in 1733 is verbreed; oorspronkelijk zal de onderkas niet verder dan de binnenste pilasters hebben gereikt en de bovenkas niet verder dan de spitse torens. De oude consoles moet men in 1733 opnieuw hebben toegepast. Er zijn nog meer aanwijzingen: de onderlijsten tussen middentoren en zijtorens lopen enigszins schuin naar achteren, de lijsten van de zijvelden hebben een recht verloop. Opmerkelijk is ook nog dat de onderlijsten van middentoren en tussenvelden zijn voorzien van verticale inkepingen, waarschijnlijk een primitieve manier om een klassiek fries te suggereren. Deze decoratie ontbreekt overigens op de onderlijsten van de spitstorens. Alles tezamen genomen komt het ons het meest aannemelijk voor dat het oorspronkelijk kleine orgel van de Pieterskerk heeft bestaan uit de middentoren, de aangrenzende zijvelden en de spitstorens van het huidige hoofdwerkfront. Hoe het geheel oorspronkelijk verder was afgewerkt is niet zeker. De middentoren zal wel hoger zijn geweest dan de tussenvelden en de spitstorens en met de zijtorens zijn verbonden door een schuine lijst, gesloten of met ornament opengewerkt.",
  "Part02_017WOLVE": "Het oudste voorbeeld van het voor Schwartzburg typerende vijfdelige front met ronde middentoren, gedeelde tuseenvelden met tegengesteld labiumverloop en spitse zijtorens. De ruimte tussen tussenvelden en torens wordt door opgaand snijwerk opgevuld. Typerend voor deze orgelmaker zijn de facetten aan de kap van de middentoren. Zoals bij alle orgels van Schwartzburg is op de galerij voor de klaviatuur een opzetstuk met wapen aangebracht. Het snijwerk aan dit opzetstuk lijkt van een andere hand dan dat aan het orgel. Dit werd gedecoreerd door Jacob Sijdses Bruinsma uit Leeuwarden, die ook het snijwerk aan het M\u00fcller-orgel in de Grote Kerk in zijn woonplaats vervaardigde. De vormentaal van de ornamentiek is ontleend aan de beroemde ornamentist Daniel Marot. Opvallend zijn de brede vleugelstukken, evenals het blinderingssnijwerk in hoofdzaak gevormd uit C-voluten en acanthus-motieven. Een conservatief trekje, karakteristiek voor meer Friese orgelmakers uit deze tijd, is de aanwezigheid van de kuifvormige opzetstukken, die men elders in deze tijd nauwelijks nog aantreft.",
  "Part02_018TEEFF": "Dit orgel heeft een eenvoudig vijfdelig front, met ronde middentoren, spitse zijtorens en schuin geplaatste ongedeelde tussenvelden. Opvallend is de vorm van de snijwerkpartij tussen de torens, recht van onder en bij de middentoren en gebogen aan de kant van de zijtorens. Een originele oplossing voor de verbindingspartij tussen de torens. Het snijwerk wordt gevormd door vrij grof uitgevoerde acanthusranken. Dit front is in ieder geval niet echt typerend voor Van Deventer.",
  "Part02_019BURGW": "Deze orgelkas heeft de gebruikelijke opbouw van de orgels van Schwartzburg, waarvan het orgel in Wolvega het oudste voorbeeld is. Het snijwerk bestaat voornamelijk uit C-voluten, bladmotieven, gedeeltelijk omgekruld, en gevlochten linten, Ook lambrequins komen voor (boven de tussenvelden). De vleugelstukken zijn niet zo breed als in Wolvega. Aan beide zijden dient een C-voluut als zitplaats voor een putto. Een rijkere uitgewerkte versie van dezelfde opbouw is te zien in de Waalse kerk in Leeuwarden. Aardig zijn de opzetstukken van de zijtorens: men ziet hoe zich daaruit een piedestal met vaas ontwikkelt. Ook op dit motief zal in de Waalse kerk in Leeuwarden worden voortgewerkt. Eigenaardig is de cartouche op de middentoren die wel uit de 17e eeuw lijkt te zijn weggelopen. Op de borstwering voor het orgel is een wapen aangebracht en wel het alliantiewapen Grons-Buwalda. Het snijwerk lijkt enigszins op het werk van Jacob Sijdses Bruinsma, maar het staat niet vast of het ook werkelijk van zijn hand is.",
  "Part02_020DECOC": "Het oudst bekende van een reeks balustrade-orgels van Assendelft. Uitgangspunt is de inmiddels algemeen gebruikelijk geworden vijfdelige opbouw, hier met ronde middentoren, tweedelige zijvelden en spitse zijtorens. Typerend voor Assendelft zijn de smalle tussenvelden en de manier waarop de bovenste neuslijsten van de zijtorens tegen de middentoren aanstoten, daarbij wel ruimte latend voor snijwerk boven de tussenvelden. De smalle tussenvelden zouden kunnen zijn ge\u00efnspireerd door het eigenaardige orgel in de Waalse kerk te Leiden, waaraan een Assendelft in 1748 heeft gewerkt. Het snijwerk bestaat voor het grootste deel uit opengewerkte en in rococo-zin geschulpte C-voluten. Blad- en schelpmotieven zijn eveneens aan te treffen. De oorspronkelijke bekroningen zijn verdwenen. Opmerkelijk en voor Assendelft karakteristiek is dat de bovenzijde van de middentoren aan de achterzijde met ajour-snijwerk is opengewerkt.",
  "Part02_021GOUDA": "Het front van de Goudse St-Jan lijkt op het eerste gezicht een op zich zelf staande verschijning in het Hollandse orgellandschap. Telkens leest men weer dat het een typisch Zuid-Nederlands orgel zou zijn. Inderdaad vertoont het orgel enige overeenkomsten met de middenpartij van het hoofdwerk van het meesterwerk van de Antwerpse orgelmaker Forceville: het orgel in de kloosterkerk van Ninove. Deze overeenkomst is echter slechts toevallig. Gierveld bracht het Goudse orgelfront in verband met een niet uitgevoerd ontwerp voor de Amsterdamse Oude Kerk van de hand van Jacobus Boelen. Erg overtuigend is deze poging niet.\nDe Goudse kas werd ontworpen door de Haagse schilder Hendrik Carr\u00e9 jr. Van zijn hand is een voorontwerp bewaard uit 1734 dat van het huidige orgel aanzienlijk afwijkt. Voor een juist begrip van het huidige orgel is het echter onmisbaar. Het is aan te nemen dat Moreau bij het ontwerpen van de kas betrokken was. Voor de hand ligt dan dat hij elementen van zijn oudere orgel in de Waalse kerk in Rotterdam (thans Prinsekerk aldaar) over zou nemen. In hun silhouet vertonen beide ontwerpen inderdaad enige overeenkomst, terwijl de zeer slanke overhoekse geplaatste spitse tussentorens bij beide orgels voorkomen. Van beslissende invloed op de vormgeving van dit ontwerp is echter het orgel van de Nieuwe Kerk in Den Haag geweest, waarmee Carr\u00e9 als Hagenaar goed vertrouwd was. De ingesnoerde vorm van de onderkas spreekt wat dat betreft boekdelen. Maar ook de bovenkas heeft veel aan het Haagse orgel te danken: een forse middentoren, driedelige tussenvelden, spitse torens. Een afwijking ten opzichte van de Nieuwe Kerk is dat de tussenvelden niet op de gelijke hoogte zijn gebracht als de middentoren. Ook hebben zij een concave vorm. Verder zijn alle lijstwerken zeer smal gehouden, wat een geheel andere indruk wekt dan de forse kroonlijsten in Den Haag. Carr\u00e9 past wel nog luiken toe, zoals in de Nieuwe Kerk, maar alleen bij het hoofdorgel. Bij het rugwerk ontbreken zij. De zijvelden worden bekroond met voluten met ruitwerk, bekroond door engeltjes. De spitse torens zijn schuin geplaatst, wat ontleend zou kunnen zijn aan Moreau's oudere orgel in Rotterdam. Het aldus gecomponeerde geheel wordt verrijkt met twee schuin geplaatste pedaaltorens. Dat zou misschien een ontlening kunnen zijn geweest aan het ontwerp van Hendrik Boele voor Amsterdam. Boven de hoofdkas is een van een baldakijn afhangende draperie aangebracht. Dat de bovenkas in dit ontwerp rust op vier composiete zuilen, terwijl het Haagse orgel het met twee moet doen, hangt waarschijnlijk samen met een streven naar grotere elegance. De sierlijke onderbouw met vier Ionische zuilen en twee dito pilasters geeft hiervan eveneens blijk.\nHet rugpositief lijkt nog sterker op het Haagse voorbeeld, afgezien van de ook hier smallere lijsten en de wat onhandig geproportioneerde tweedeling van de tussenvelden. Zowel bij hoofd- als rugwerk zijn blinderingen uiterst spaarzaam aangebracht.\nBij de uitvoering onderging het ontwerp aanzienlijke wijzigingen. In de eerste plaats werd het orgel volumineuzer, waardoor de onderbouw en de draperie geringer van omvang leken. De onderkas kreeg twee zijstukken, zoals ook in de Haagse Nieuwe Kerk zijn aan te treffen. Daardoor werd het geheel ook forser van detaillering. Door de grotere omvang kwamen de luiken te vervallen. Een belangrijk element was het verdwijnen van alle tussenvelden, waardoor het orgel er zo Zuid-Nederlands lijkt uit te zien. Moreau zou inderdaad op dit idee gekomen kunnen zijn zijn door recente ontwikkelingen in zijn geboortestreek. De kappen van de middentoren van het rugpositief en van de midden- en zijtorens van het hoofdorgel werden verhoogd en van overkragende bovenlijsten met modillons voorzien, een en ander wederom ontleend aan de Nieuwe Kerk in Den Haag. Blinderingssnijwerk werd nu in ruimere mate aangebracht dan in het oudere ontwerp; het is opgebouwd uit tamelijk scherp acanthus-bladwerk. Het bekronende beeldhouwwerk werd in hoofdzaak volgens het ontwerp van Carr\u00e9 uitgevoerd en vervaardigd door de beeldsnijder Dirk van der Wagt uit Gouda.\nIn 1771 werd onder het orgel een stucplafond aangebracht door Peter Schauer met twee zeer belangwekkende voorstellingen in rozet-vorm. De kleinste  stelt voor de harp spelende David in een fraai uitgewerkt architectonisch kader; de grootste het troonvisioen uit de Openbaring (Openb. 4-5) met de aanbidding van het Lam Gods door de 24 Oudsten.",
  "Part02_022HERTO": "De oorsprong van deze thans lege orgelkas is tamelijk raadselachtig. Zij geeft toch wel enige aanwijzingen. Achter op de middentoren is een geschilderd opschrift aangebracht dat als volgt luidt: 'De noVo nVtV sera hIC eXstrVCtVM'. De betekenis van dit kreupele Latijn is niet geheel duidelijk. Het laat zich het beste weergeven als 'Op grond van een nieuwe bedeling hier opgebouwd'. De in groter lettertype weergegeven letters vormen, wanneer men ze leest als Romeinse cijfers en optelt, het jaar 1736. Of dit bij de stijl van de kas past, komt nog aan de orde.\nDe panelen in de achterwand van de kas zijn voorzien van twee reeksen uit boorgaten gevormde inscripties.\nDe bovenste reeks luidt: S MRA, S ANT, IHS, S FRA. De onderste reeks luidt: S CLA, S ALD, S LAC, S CEC\nOnder al deze inscripties, behalve onder IHS, is ook nog een hart aangebracht.\nDeze afkortingen hebben waarschijnlijk de volgende betekenis: S. Maria, S. Antonius, Iesus Hominum Salvator, S. Franciscus, S. Clara, St. Aldegondis, S. (?), S. Cecilia.\nBij deze heiligen valt op dat drie van hen uitgesproken Franciscaner heiligen zijn. Dit maakt het aannemelijk dat het orgel uit een kloosterkapel afkomstig is. Deze veronderstelling wint aan waarschijnlijkheid door de als boorgaten uitgevoerde inscripties. Deze hadden waarschijnlijk ook een akoestische functie. Vermoedelijk hebben wij hier te maken met een orgel dat in de borstwering van het monniken- of nonnenkoor was opgesteld en met het front de kerkruimte inblikte en met zijn doorboorde achterwand naar de kloosterlingen was gericht. Wat de andere heiligen betreft, Aldegondis was een heilige die veel in de Zuidelijke Nederlanden en in het Rijnland werd vereerd, terwijl de aanwezigheid van Cecilia bij een orgel geen verbazing behoeft te wekken. Welke heilige met 'S.LAC' bedoeld kan zijn is niet duidelijk.\nWanneer wij dan het front zelf in ogenschouw nemen valt de gebogen opgelegde bovenlijst op. Iets dergelijks is te zien in het orgel te Steenbergen, terwijl het later ook veel werd toegepast door de jongere Moreau (zie o.a. Oosterhout en Gameren). Het is een motief dat ook in de orgelbouw van de aangrenzende gebieden van de Zuidelijke Nederlanden regelmatig is aan te treffen. Dit orgel is dan ook vermoedelijk uit dat gebied afkomstig. Merkwaardig en niet zeer gebruikelijk zijn de trapeziumvormige kappen van de torens. Het blinderingsnijwerk bestaat voornamelijk uit acanthusranken. Merkwaardig is de gaffelvormige scheiding tussen de ranken bij de torens. Dergelijk snijwerk werd na 1730 nog wel toegepast, zij het niet al te vaak. Dat wil zeggen dat het aan bovengenoemd chronogram ontleende jaar 1736 zeer wel het bouwjaar van dit orgel kan zijn, al is het voor deze decoratie aan de late kant. Het huidige voorpaneel van de onderkas en de aangrenzende borstwering werden aangebracht bij de plaatsing in de huidige kerk.",
  "Part02_023MAAST": "Het middendeel van de huidige, grotendeels nieuwe orgelkas is het zeer besnoeide hoofdwerk van het orgel uit de Dominicanerkerk. Het toont de voor de Luikse orgelbouw gebruikelijke vormen. De consoles onder de zijtorens bevatten elk twee engelenkopjes. De console onder de middentoren is alleen voorzien van enig krulwerk. Zeer verfijnd is het paneel met bandwerk daaronder. Het blinderingssnijwerk van het middendeel is betrekkelijk eenvoudig: het bestaat uit C-voluten die worden doorsneden door bladranken. Een dergelijke vormgeving is voor 1736 alleszins plausibel. De overige blinderingen zijn nieuw. Het beeld van een in de breedte uitgebouw, min of meer Luiks orgel is enigszins bedrieglijk. De zijvelden en torens werden immers pas in 1843 toegevoegd, terwijl de zijtorens hun huidige vorm pas kregen bij de laatste restauratie. Zij waren oorspronkelijk vlak.",
  "Part02_024LATHU": "Een der vroegste huisorgels in kabinetvorm. Karakteristiek is de eenmaal inzwenkende boogvormige afsluiting van het in wortelnotenhout gefineerde meubel. De rechte onderkas is voorzien van deuren. Op deze onderkas is het klavier aangebracht, waarachter de bovenkas terugwijkt. Het blinderingssnijwerk is eenvoudig en bestaat uit uit bandwerk en C-voluten met hier en daar een kwast. Op de kas twee beelden van Andromeda en Pallas Athene die oorspronkelijk een beeld van David met zijn harp flankeerden.",
  "Part02_025ZAAND": "Dit orgel volgt de opbouw van het rugpositief in de Grote Kerk te Leeuwarden, zij het dat de zijtorens hier niet overhoeks geplaatst zijn. Een overeenkomst met Leeuwarden wordt gevormd door de vlakke panelen tussen de torens. Hier in Zaandam was het vervaardigen van de orgelkas met snijwerk in de aannemingssom inbegrepen. Het blinderingssnijwerk is tamelijk eenvoudig en bestaat uit C-voluten die door bladstengels worden doorsneden. De vleugelstukken vertonen eveneens C-voluten, gedeeltelijk omkrullend, met het van Marot bekende ruitwerk. Op de middentoren ziet men een staande David met een sierlijke harp, geflankeerd door twee tot dusverre niet identificeerbare vrouwenfiguren. Deze drie beelden zijn, blijkens een opschrift op het paneel naast de rechter dame, vervaardigd door de Amsterdamse beeldhouwer Jan van Logteren, die vaker met M\u00fcller samenwerkte, onder andere bij de St-Bavo te Haarlem. De borstwering van de orgelgalerij is van een grote rijkdom en verfijning. Het snijwerk verraadt duidelijk een andere hand dan de decoratie aan de orgelkas. Het werd dan ook afzonderlijk opgedragen aan de beeldsnijder Klaas Evertz. De borstwering bevat medaillons met reliefs van de vier evangelisten en Luther. In de benedenlijst van laatstgenoemd medaillon is te lezen: 'Gods woort duert in eewigheit', terwijl een banderol het jaartal 1737 draagt. Onder aan het rond uitspringende middengedeelte van de galerij is nog een soort soffiet te zien met twee gevleugelde engelen met bazuinen en de enigszins gecorrumpeerde bijbeltekst: 'zingt en speelt den Heer ein nuw hart, Ephes. 5 V 19'. In 1754 werd de galerij verrijkt met een fraai versierd uurwerk.",
  "Part02_026HAARL": "De kas werd vrijwel zeker ontworpen door de orgelmaker. waarschijnlijk in samenspraak met de stadsbouwmeester Hendrik de Werff. Het beeldhouwwerk werd uitgevoerd door de Amsterdamse beeldhouwer Jan van Logteren, die zich bij zijn laatste werkstukken (met name de borstwering en de soffiet) het toezicht van de Haagse beeldhouwer Hendrik van Limborch moest laten welgevallen. De opbouw gaat terug op die van het orgel in de Grote Kerk te Leeuwarden. Rugwerk en hoofdwerk zijn bij beide orgelfronten in hoofdzaak gelijk. Een belangrijk verschil is dat in Haarlem 32-voets pedaaltorens werden aangebracht, terwijl Leeuwarden het met 16-voetstorens moet doen. Van grotere betekenis voor het visuele aspect is dat het voor Leeuwarden ontwikkelde concept hier is verrijkt door er een afzonderlijk vijfdelig bovenwerk op te plaatsen, waardoor een boeiende \"vertanding\" tussen beide werkfronten tot stand kwam. De eenvoudige en ook wat stijve geleding van de orgels in de Zwolse Grote Kerk en de Amsterdamse Oude Kerk is hier vermeden. Opvallend is de manier waarop in de middentoren de overgang tussen hoofdwerk en bovenwerk wordt aangegeven: hier is een gelobde lijst met cartouche aangebracht. Deze oplossing, die waarschijnlijk tot doel had de wat smal werkende middentoren wat meer volume te geven, lijkt te zijn ontleend aan het orgel in de Oude Kerk te Amsterdam. Ook daar is tussen de beide geledingen van de middentoren een gelobde lijst aangebracht, die in detaillering weliswaar van het Haarlemse orgel afwijkt, maar in hoofdvorm ongeveer gelijk is. De manier waarop de bekroning van het orgel met het stadswapen om de middentoren is gedrapeerd, lijkt ook te zijn ingegeven door de wens de vrij smalle middentoren meer gewicht te verschaffen.\nDe decoratie is zeer rijk. In de door Van Logteren toegepaste siervormen is duidelijk nog de invloed te zien van Daniel Marot. De ornamentiek bestaat voor een belangrijk deel uit C-voluten, gecombineerd met plantmotieven en textiele vormen. Men lette bijvoorbeeld op de fraaie blinderingen van de pedaaltorens. Verrassend is de decoratie van de beide spitstorens van het hoofdwerk: links bloemen, vruchten en korenaren, rechts een adelaar en iets dat nog het meest lijkt op een door linten omwikkelde bliksemschicht. De soffiet is luchtig behandeld, met festoenen, guirlandes, hangende slingers en maskers. De borstwering en de vleugelstukken van het rugwerk geven van een iets andere kunstopvatting blijk dan de overige decoratie. Men voelt reeds de nadering van het rococo. Waarschijnlijk is hier de invloed van Hendrik van Limborch te bespeuren. Het figurale beeldhouwwerk bestaat vooral uit gevleugelde putti die op talrijke plaatsen rondspartelen. De betekenis van de vrouwengestalte onder de soffiet is onduidelijk. De beide vrouwenfiguren op het rugpositief stellen waarschijnlijk de zang- en dichtkunst voor. Op de beide pedaaltorens de psalmdichters David en Asaph. Laatstgenoemde wordt vrijwel nooit afgebeeld. Waarschijnlijk heeft men, toen men had besloten op de middentoren het stadswapen aan te brengen en David, die men toch niet wilde missen op \u00e9\u00e9n der zijtorens te plaatsen, Asaph als bruikbare tegenhanger ontdekt.\nHet is leerzaam het beeldhouwwerk van dit orgel, dat van zeer hoge klasse is, te vergelijken met het veel provincialere ornament aan het verder zo verwante orgel in Leeuwarden. Onder het orgel is een relief aangebracht door Jan Baptist Xavery. Men ziet drie staande vrouwenfiguren, personificaties van de gewijde dichtkunst, de muziek en de godsvrucht. Boven zweeft een gevleugelde gedaante die de eeuwigheid voorstelt.",
  "Part02_027RAVEN": "Het auteurschap van dit orgel staat niet volkomen vast, maar men schrijft het wel toe aan Van Deventer. Kan de vorm van de kas hier nader licht op werpen? Een aantal zaken valt bij dit vijfdelige front op: drie ronde torens, tussenvelden met tegengesteld labiumverloop en de opvulling van de ruimte tussen de torens. De lijsten van de zijtorens breken naar het midden verkropt af, terwijl de overgebleven ruimte door vlakke panelen wordt opgevuld. Dit is een methode die bekend is van de aan Verhofstadt toegeschreven orgels in Schoorl en Donkerbroek. Beziet men dan nog de gevleugelde cherubijnenkoppen in de vleugelstukken en onder de zijtorens, eveneens een geliefd motief bij Verhofstadt, dan wordt een toeschrijving van dit orgel aan de Verhofstadts leerling Van Deventer zeker aannemelijk. De verdere ornamentiek bestaat in hoofdzaak uit tamelijk geronde acanthusranken.",
  "Part02_028UTREC": "De hoofdwerkkas is het oorspronkelijke eenmanuaalsorgel. Het heeft ongeveer dezelfde opzet als Zandeweer, maar dan voor een vier voets instrument. De bovenlijsten van de tussenvelden zijn gebogen en voorzien van lambrequins. Het blinderingssnijwerk is nog gebaseerd op vegetatieve vormen, die echter dusdanig zijn geabstraheerd dat zij nauwelijks nog als zodanig herkenbaar zijn. Het vormgevoel van het rococo kondigt zich hier reeds aan. De S-voluten tussen de torens zijn waarschijnlijk 19e-eeuws en stammen vermoedelijk van Naber. De doorluchtige vleugelstukken aan de hoofdkas hebben vermoedelijk dezelfde herkomst. Het beeld van David zou, gezien de elegante vorm van de harp, nog uit de bouwtijd kunnen stammen. De `Hamburger' pedaaltorens zijn hoe zorgvuldig ook in vormgeving aangepast, met de esthetiek van Hinsz volledig in strijd.",
  "Part02_029BRONK": "Dit eikenhouten kabinetorgel heeft proporties die eerder aan een klein kerkorgel doen denken. Men lette met name op de naar verhouding grote hoogte van de klaviatuur. Dat de deuren van het kabinet zowel pijpvelden als klaviatuur kunnen afsluiten is bij de Nederlandse kabinetorgels hoogst ongebruikelijk. De bovenlijst wordt gevormd door twee S-voluten die boven het middenveld elk met een krul eindigen. Dat de blinderingen uit de bouwtijd stammen is onwaarschijnlijk. Golfranken zoals daar aangebracht, waren in het begin van de 18e eeuw in onbruik geraakt en zouden pas aan eind van de eeuw opnieuw toepassing vinden. Het is derhalve aannemelijk dat deze decoratie bij de plaatsing in Sappemeer in 1792 werd aangebracht.",
  "Part02_030CASTR": "Dit met wortelnotenhout gefineerde kabinetorgel is van een vrij ongebruikelijk model. Het front omvat vier velden: de middelste met een V-vormig labiumverloop, de buitenste met een naar buiten oplopende labiumlijn. De bovenlijst bestaat van buiten naar binnen uit een inzwenkende boogvorm, een rechte knik en een uitzwenkende boog bij de middenpartij, die zijn tegenhanger ontmoet in een gebeeldhouwd kuifstuk. De onderkas is voorzien van deuren. Op deze deuren en de eigenlijke kastdeuren is eenvoudig inlegwerk aangebracht. De blinderingen bij de pijpvoeten bestaan in hoofdzaak uit C-voluten, het snijwerk boven in de pijpvelden wordt gevormd door lambrequins.",
  "Part02_031HOOGK": "Dit vijfdelige orgelfront vertoont grote overeenkomst met het orgel in de St-Lucia te Ravenstein, wat de toeschrijving van laatstgenoemd orgel aan Mattthijs van Deventer versterkt. Het belangrijkste verschil is dat de zijtorens hier weer de spitse vorm hebben, terwijl onder de torens zich in plaats van cherubijnenkopjes acanthus-consoles bevinden. Of het orgel ooit vleugelstukken had met cherubijnen, zoals te Ravenstein, is niet meer te achterhalen. Het snijwerk van blinderingen en opzetstukken bestaat uit scherpe acanthusbladeren, met hier en daar C-voluten en plantmotieven, en is van hoge kwaliteit. Interessant zijn ook de 19e-eeuwse wijzigingen. Het past geheel in de esthetica van de vroege 19e eeuw het orgel meer een blokvorm te geven. Vandaar dat de insnoering van de orgelkas aan de frontzijde door schotten werd gemaskeerd. Te zelfder tijd werd aan de zijkanten uitbundig rankwerk in gietijzer aangebracht.",
  "Part02_032LEEUW": "Dit orgel is met recht een vorstelijk geschenk met een waarlijk vorstelijk uiterlijk. De opbouw is gelijk aan die van de andere orgelfronten van deze orgelmaker. De decoratie is echter veel rijker. Het verfijnde blinderingssnijwerk bestaat uit elkaar snijdende C-voluten gecombineerd met lint-achtig ornament en bladvormen die zich om de voluten kronkelen. Ook lambrequins zijn te zien. Vleugelstukken en opzetstukken zijn verwant aan wat men bij het Schwartzburg-orgel in Burgwerd kan zien. Ook hier ziet men in de vleugelstukken putti die een C-voluut als zetel gebruiken; zij steken de bazuin. Bij beide vleugelstukken is tussen de voluten en bladeren een van lambrequins voorzien baldakijn aangebracht dat dient als overhuiving voor andere putti, dit keer met strijkinstrumenten. In de opzetstukken van de zijtorens ziet men, evenals te Burgwerd, pi\u00e9destalles, die hier echter geen vazen dragen, maar vrouwenbustes. De middentoren wordt bekroond door een rijk samenstel van acanthusbladeren, waarin een zittende koning David met harp het zich gemakkelijk heeft gemaakt. Gezien de overeenkomsten is vormgeving met het snijwerk in Burgwerd, lijkt het vermoeden gerechtvaardigd dat dezelfde beeldsnijder aan beide orgels heeft gewerkt. Zijn naam is niet bekend. In het rugstuk is een weelderig uitgevoerd alliantiewapen aangebracht en wel van Anna van Hannover, de schenkster van het orgel en prins Willem Carel Hendrik Friso, de latere Willem IV. Dit werd vervaardigd door de beeldsnijder Jaan Oenema. Of deze ook de overige ornamentiek vervaardigde, is niet vast te stellen. Er zijn zeker stilistische verschillen. Opmerkelijk is wel dat de vier pi\u00e9destalles met vazen die op de hoeken van het uitspringende gedeelte van de galerij zijn aangebracht, ongeveer hetzelde model hebben als die op de zijtorens. Of deze ornamenten tot  de door Oenema vervaardigde wapendecoratie behoorden, staat echter niet vast. Zij bieden derhalve ook geen aanknopingspunt voor de identificatie van de maker van de ornamentiek van de orgelkas. Het eenvoudige rococosnijwerk van de zijgalerijen moet van later tijd dateren.",
  "Part02_033MORRA": ".\nDit orgel heeft de voor Schwartzburg gebruikelijke vijfdelige opbouw. De ornamentiek herinnert aan Burgwerd en Leeuwarden, Waalse kerk. Dezelfde beeldsnijder zou ook hier werkzaam kunnen zijn geweest. Wel valt op dat de C-voluten in sterkere mate worden omrankt door bladwerk. Een ander vormgevoel lijkt zich aan te kondigen. In het blinderingssnijwerk is het aandeel van lintachtige vormen (bandwerk) iets toegenomen. Bij de vleugelstukken zijn geen putti aangebracht, zoals te Burgwerd en Leeuwarden, maar gevleugelde engelenkopjes. In de opzetstukken zijn geen figurale voorstellingen te bespeuren. Zoals bij de andere orgels van Schwartzburg ziet men ook hier een rugstuk met wapen, hier het alliantewapen van de schenkster Jantje Nannes Bitma en haar overleden echtgenoot Gerrit Sakes Botma.",
  "Part02_034BERGE": "Een orgel met een eenvoudige driedelige opbouw, zoals deze in de Zuidelijke Nederlanden niet ongebruikelijk was, en gebogen bovenlijsten. Origineel is de manier waarop deze lijsten door middel van zware voluten aan de stijlen van de middentoren zijn aangehecht. De uitspringende zijstukken en de driehoekige voorsprong van de kap van de middentoren  worden gedragen door consoles. Opmerkelijk is de blindering van de middentoren: deze wordt gevormd door een ionisch kapiteel, waarin \u00e9\u00e9n der zojuist genoemde consoles is opgenomen, waaronder lambrequins zijn aangebracht. Dergelijke blinderingen zijn ook te vinden bij orgels van Jean Baptiste de Forceville, en wel te Lier, Begijnhof (1719) en te Antwerpen, St-Jacob (1726). De blindering van de zijvelden bestaat alleen uit lambrequins.",
  "Part02_035GRAVH": "Het uiterlijk van dit orgel is karakteristiek voor de kleinere instrumenten die in de 18e eeuw in Zuid Itali\u00eb werden gebouwd. Een rechthoekige kas waarin het pijpwerk pyramidevormig is opgesteld, met slechts een eenvoudige band die het pijpwerk visueel tezamen houdt en enig snijwerk aan de bovenlijst. Aardig is dat de rechte bovenlijst boven de top van de pijpenpyramide in een flauwe boogvorm is opengewerkt. Het snijwerk vertoont in hoofdzaak C-voluten voorzien van schuimwerk. De vormen zijn in hoofdzaak nog symmetrisch. Een en ander zou een datering op ca 1740 kunnen rechtvaardigen.Typerend voor het vrij conservatieve klimaat in Zuid-Itali\u00eb is dat het orgel nog van luiken is voorzien.",
  "Part02_036HASKE": "Bij de bouw van het orgel in Joure omstreeks 1760 is kennelijk van een oudere kas gebruik gemaakt. De hoofdvorm hiervan herinnert enigszins aan de orgels van Schwartsburg. Dit zou aanleiding kunnen geven tot een datering omstreeks 1740. Het blinderingssnijwerk boven aan de torens met eenvoudige C-voluten en schelpmotieven  dateert waarschijnlijk ook uit die tijd. Voor het huidige beeld van het orgel zijn de grote vleugelstukken en vooral de enorme kuiven op de torens van beslissende betekenis. Ook daarin ziet men C-voluten en scheplmotieven, maar alles in een andere zin opgevat dan bij de reeds genoemde blinderingen. De vormen zijn wilder en onrustiger en men ziet schuimmotieven alom. Wij zijn hier al in de wereld van het rococo, zij het in een zeer provinciale variant. De blinderingen van de tussenvelden en die onder aan de torens vertonen dezelfde vormentaal. Zo ook de consoles onder de zijtorens. Het is aan te nemen dat al deze decoratieve elementen bij de plaatsing in Joure zijn aangebracht.",
  "Part02_037HEILO": "Een vijfdelige opbouw met drie ronde torens en gedeelde tussenvelden. De ruimte tussen de torens wordt opgevuld door een gesloten gebogen lijst waarvan een draperie afhangt. De profielen van de torenkappen verdienen enige aandacht: drie 'ribbels', dan een glad gedeelte, vervolgens een rondstaaf en dan een uitstekende bovenlijst. Het lijkt een transformatie in eenvoudige vlakke vormen van een klassiek hoofdgestel. Opvallend is de decoratieve rijkdom. De blinderingen bestaan voor het grootste gedeelte uit een combinatie van vrij zware C-voluten en acanthusbladeren. Opvallend is vooral de feestelijke bekroning die bestaat uit naar buiten geopende C-voluten, aan- en opgevuld met acanthusbladeren, bloemen en vruchten. Bovenin valt een enorme schelp op, alsmede een muntvormige decoratie. Vlak boven de middentoren ziet men ook het in de 18e eeuw zo graag toegepaste ruitmotief. Vergelijkbaar met de bekroning is de decoratie van de consoles onder de torens. Fraai is ook de versiering van de balustrade onder het orgel, waarbij met name het bandwerk opvalt. Merkwaardig zijn de voluutvormige vleugelstukken, die misschien van het Alkmaarse Laurensorgel zijn afgekeken. Het Heiloose orgel komt immers oorspronkelijk uit Alkmaar. Door hun achterwaartse plaatsing hebben zij in het totale concept van de orgelkas weinig in te brengen. De instrumententrofee\u00ebn op de borstwering van de galerij geven vormen te zien die in de bekroning en consoles van het orgel terug komen. Daarmee is echter niet met zekerheid gezegd dat zij tot de oorspronkelijke aanleg behoren; zij kunnen ook later in stijl zijn bijgemaakt.",
  "Part02_038THORN": "De oorspronkelijke orgelkas ging in 1944 door de verwoesting van de toren verloren. Met gebruikmaking van teruggevonden fragmenten en oude foto's werd een reconstructie van de oude kas vervaardigd. Deze is in hoofdlijnen plausibel, maar een vergelijking van de huidige situatie met foto's van voor de verwoesting maakt duidelijk dat men zich in de detaillering hier en daar vrijheden heeft gepermitteerd. Zo waren de tussenvelden van het middengedeelte voor de verwoesting anders geproportioneerd. De smalle bovenlijsten van de bovenste velden reikten tot de bovenlijsten van de zijtorens. Al te fraai was dat niet en oorspronkelijk was het vermoedelijk evenmin. Daarom heeft men dit waarschijnlijk bij de reconstructie enigszins gecorrigeerd. Het snijwerk van de brede zijvelden van het hoofdorgel is ook niet in ieder detail identiek aan de oude situatie. In het front van het rugpositief bevinden zich thans minder pijpen dan voor de verwoesting. Ondanks deze wijzigingen kan men uit deze reconstructie een goed beeld krijgen van de manier waarop het orgel was geconcipieerd.\nVan het oorspronkelijke orgel was het middengedeelte van het hoofdwerk het oudste stuk. Kan dit een deel zijn van het 1741 door Picard gebouwde orgel? De opbouw met smalle rechte bovenlijsten is voor een Luiks orgel uit die tijd eigenlijk ondenkbaar. Bovendien kwamen spitse torens in de Luikse orgelbouw vrijwel niet voor. De vormgeving van de gedeeltelijk originele blinderingen met bandwerk, voluten en acanthusbladeren is voor Luik in 1741 extreem ouderwets en eigenlijk niet voorstelbaar. Dit alles betekent dat Picard in 1741 van een oudere kas gebruik moet hebben gemaakt. Deze zou uit het begin van de 18e eeuw kunnen stammen. Het rugpositief past volkomen in de Luikse vormentaal van de jaren 1740-1750 en zal derhalve door Picard zijn toegevoegd. Karakteristiek zijn met name de flauw inzwenkende bovenlijsten. Men kan vervolgens aannemen dat de zijvelden en zijtorens van het hoofdorgel toen eveneens zijn toegevoegd. Vanaf 1780 werd de stiftskerk drastisch verbouwd. Zo kreeg onder andere het Dameskoor aan de westzijde van de kerk zijn huidige vorm. Het ligt voor de hand dat bij die gelegenheid ook het orgel onder handen werd genomen. Het maakte immers deel uit van het nieuwe koor. Waarschijnlijk zijn bij die gelegenheid de onderlijsten van het hoofdorgel en de balustrade vervangen, terwijl wellicht een deel van de ornamentiek, met name sommige torenbekroningen, werd vernieuwd. Of het orgel van het begin af wit was, is twijfelachtig. Dit past slecht in de Luikse traditie. Waarschijnlijk heeft het deze tint pas gekregen bij de verbouwing in ca 1780.",
  "Part02_039GRONI": "Dit orgel, oorspronkelijk een rugpositief, is typerend voor de sterk Frans be\u00efnvloede Luikse orgelbouw. De lage middentoren, die men in de Noordelijke Nederlanden in de 18e eeuw vrijwel nooit zal aantreffen, komt in het Luikse juist zeer veel voor. Anders dan in de Hollandse traditie zijn de bovenlijsten van de tussenvelden hier zeer geprononceerd. Opvallend is het zeer rijke snijwerk in plastische rococo-vormen. Men ziet C-voluten in diverse variaties, schuimelementen en ook vegetatieve vormen. De vleugelstukken aan de linker- en rechterzijde vertonen verschillende vormen. Weelderig zijn de kuiven op de torens. Het snijwerk op de overgang van boven- naar onderkas vertoont afwijkende vormen. Dit werd ongetwijfeld bij de verbouwing van het rugpositief tot zelfstandig orgel aangebracht.",
  "Part02_040HEERE": "Het is opvallend hoe lang de orgelbouwers Weidtman aan hun eenmaal gekozen vormgeving vasthielden. Dit geldt ook bij dit orgel uit 1742 dat in die tijd een zeer ouderwetse indruk gemaakt moet hebben. Men ziet wederom de doorlopende rechte bovenlijsten, de dubbele basementslijsten en de hangende slingers op de stijlen. De tussenvelden waren ongetwijfeld oorspronkelijk tweedelig. Het ornament bestaat grotendeels uit acanthus-elementen. Bij de verbouwing van 1861 ging de oorspronkelijke onderbouw, waar zich vrijwel zeker de klaviatuur zal hebben bevonden, verloren. De orgelmaker Haffmanns heeft er duidelijk naar gestreefd de nieuwe zijtorens aan het oude werk aan te passen. Nochthans wordt dit door de zware torens enigszins overweldigd. Haffmanns heeft gepoogd dit enigszins te verzachten door het aanbrengen van opgaand snijwerk op de overgang tussen het oude en nieuwe gedeelte.",
  "Part02_041PURME": "De opzet van dit orgel met een zo uitgesproken borstwerkpartij en in de borstwering geplaatste pedaaltorens (Hamburger Prospekt) is in Nederland niet vaak toegepast. Het directe voorbeeld voor de aanleg in Purmerend is het Schnitger-orgel in de Martinikerk te Sneek, waaraan Garrels had meegewerkt. De uitwerking die hij echter in Purmerend aan dit concept gaf, verschilt aanzienlijk van het prototype. De vormgeving van het borstwerk, met twee opengewerkte panelen, geflankeerd door telkens twee kleine pijpvelden met V-vormig labiumverloop is gelijk aan de opzet van Sneek. De vorm van het hoofdwerk ontleende Garrels echter aan zijn front in de Marekerk te Leiden. Hij maakte de tussenvelden tweedelig en brengt tussen de spitse hoofdwerktorens en de pedaaltorens nog een extra veld aan. V-velden zijn hier niet toegepast. Het aldus gecre\u00eberde geheel is heel wat eleganter dan het bij alle rijkdom toch niet erg gelukkig geproportioneerde front van Sneek. Van het Marekerk-orgel nam Garrels nog iets over: de naar achteren uitwijkende holle zijwanden, die hier echter van pijpvelden zijn voorzien. De overhoekse plaatsing van de pedaaltorens in Leiden vond hier geen navolging. De kas van het rugpositief is gedeeltelijk ouder. Oorspronkelijk was dit een vijfdelig rugwerk met schuin geplaatste tussenvelden en overhoekse spitse zijtorens. Garrels vergrootte het met twee vlakke zijvelden en voorzag de kas om ruimte te cre\u00ebren van dezelfde soort holle zijwanden als de pedaaltorens, hier echter zonder pijpvelden. Het snijwerk werd bij deze gelegenheid vernieuwd. De blinderingen van hoofdorgel en rugwerk bestaan grotendeels uit C-en S-voluten en acanthusbladeren, terwijl schelpmotieven ook niet ontbreken. De schuine bovenlijsten van rugwerk en hoofdwerk zijn voorzien van lambrequins. Opmerkelijk is het weelderige snijwerk dat is aangebracht op de kas van het rugpositief. Naast vlakke voluten in allerlei combinaties en vegetatieve elementen treft men ook geschulpte voluutvormen aan, die het rococo lijken aan te kondigen. Het snijwerk aan de borstwerkpanelen vertoont verwante vormen. Op de de middentoren is het stadswapen aangebracht dat door middel van weelderige slingers is verbonden met de instrumententrofee\u00ebn op de beide pedaaltorens.",
  "Part02_042KAMPE": "Dit is de grootste en monumentaalste orgelkas die Hinsz heeft ontworpen. Het lijkt een orgel dat strikt volgens het werkprincipe is gebouwd, maar de schijn bedriegt. De zijtorens zijn geen pedaaltorens, want merkwaardig genoeg was het orgel ontworpen zonder vrij pedaal. De zijtorens huisvesten dus de prestant 16' van het hoofdwerk. Om de opbouw van dit front te begrijpen moet men, zoals zo vaak bij Hinsz, het orgel in de St-Michael in Zwolle in ogenschouw moeten nemen. De daar gevolgde opbouw omvat een bovenwerkachtig hoofdwerk met eronder geplaatst onderpositief, dit alles geflankeerd door de 16 voets pedaaltorens. Deze opbouw neemt Hinsz in Kampen als uitgangspunt. Hij verandert echter de verhoudingen: het Zwolse onderpositief wordt hier deel van het hoofdwerk en krijgt daardoor een grotere hoogte, terwijl wat in Zwolle het hoofdwerk is hier tot een vier voets bovenwerk wordt gereduceerd. Bij de uitwerking van een en ander gaat Hinsz te werk volgens een door hem elders ook gevolgde opzet, die voor een gebaseerd is op het rugpositief van het Zwolse orgel. Het rugpositief in de Bovenkerk lijkt heel sterk op dat van Zwolle, zij het dat het in de profilering van de kappen en lijsten een plastischer beeld vertoont.\nDe decoratie is voor het grootste deel het werk van Caspar Struiwig, die veelvuldig met Hinsz samenwerkte en in Kampen ook door hem werd aanbevolen. Alleen de beeldjes op het rugpositief lijken van een andere hand en zouden het werk kunnen  zijn van de Zwolse beeldsnijder Berent Tigler die ook een prijsopgaaf voor het beeldhouwwerk had ingediend. Het snijwerk vertoont de voor Struiwig kenmerkende Lodewijk XIV motieven, die voor een niet onbelangrijk deel teruggaan op de ornamentist Marot. Het blinderingssnijwerk bestaat uit acanthusmotieven, gecombineerd met C-voluten die soms ook een plantaardige vorm aannemen. Geestig zijn de vleugelstukken van het rugpositief waar de lijn van de boven aangebrachte C-voluten wordt voortgezet door de bazuinen van de uit een bladelement voortkomende putti. Opmerkelijk is de gebogen borstwering met ruit- en schelpmotieven en vooral het zeer rijke snijwerk erboven in vlezige blad- en bandvormen. Uitzonderlijk voor Hinsz is de rijke soffiet met het stadwapen. De vleugelstukken van het hoofdorgel bestaan in hoofdzaak uit een krakelingvormige voluut waarin een beeld van een vrouw met gamba. Opmerkelijk zijn de uit bladeren voortkomende atlanten die de zijtorens van het hoofdwerk ondersteunen, ook dit vrijwel zeker een ontlening aan het Zwolse orgel. Dit is een zeer beeldenrijk orgel: zowel op rugpositief als hoofdorgel staan vijf beelden. Op het rugwerk in het midden een vrouwenfiguur met een palmblad geflankeerd door vier staande putti die op bazuinen blazen en zingen. Op de middentoren van het hoofdorgel ziet men een staande David met harp, geflankeerd door twee putti met bazuinen en twee vrouwen met een gamba en een luit. De aandacht verdient tenslotte nog het geschilderde schot onder het orgel met op de deuren een interessante perspectiefschildering",
  "Part02_043BERGH": "Een geestverwant van Arp Schnitger heeft hier een wel heel late versie van het `Schnitgerfront' tot stand gebracht. De gebruikelijke indeling van ronde middentoren en tussenvelden met rechte bovenlijsten die doorlopen in de kappen van de zijtorens wijzen alle in die richting. Het enige verschil met de vormgeving van Schnitger is de ronde vorm van de zijtorens, iets dat past  in een tijd die behagen schiep in soepele vormen. Typisch Gronings zijn de gefacetteerde kappen van de de torens. De ornamentiek is gebaseerd op acanthusbladeren en C en S-voluten. De voor de noordelijk gewesten zo typerende vleugelstukken met bazuinblazende engelen zijn ook hier te vinden. De detaillering van het geheel is echter wat sprietig en niet te vergelijken met de weelderige vormen van een beeldsnijder als Jan de Rijk, die zo menig Schnitger-orgel decoreerde. Ook is in de ornamentiek een zekere onrust te bespeuren die zou kunnen wijzen op het naderende rococo. De ontwerper van het rugpositief uit 1953 baseerde zich niet op de vormen van het Amoor-orgel, doch nam het rugpositief van het Schnitger-orgel in Noordbroek als uitgangspunt. Het op het rugwerk geplaatste beeld van een staande David zou zeer wel oorspronkelijk op de middentoren van het hoofdwerk een plaats gehad kunnen hebben. De kerk in Berghuizen is  echter voor een dergelijke plaatsing te laag. De musicerende engeltjes stonden tot de bouw van het rugwerk op de zijtorens van het hoofdwerk. Blijkens oude foto's had de orgelgaanderij vroeger een borstwering met een hol middenstuk waarop een merkwaardig ornament, bestaande uit schelpmotieven. Het beeld van David was midden op deze borstwering geplaatst. Vermoedelijk sierde het in een oudere situatie de middentoren.",
  "Part02_044APPIN": "Het zevendelige hoofdwerk van dit orgel is duidelijk ge\u00efnspireerd door het rugpositief van het orgel in de Zwolse St-Michael. De indruk is toch anders doordat de tussenvelden vanaf de middentoren schuin naar achteren lopen waardoor het geheel in overeenstemming met de mode van die tijd wat buikiger aandoet. De kappen van de de zijtorens liggen in \u00e9\u00e9n lijn met de kappen van de achterwaarts geronde zijvelden, maar distanti\u00ebren zich daarvan als het ware door een uitgesproken verkropping, precies het tegendeel van Zwolle, waar juist de zijvelden een dergelijke verkropping vertonen. Opvallend is dat bij de torens van hoofdwerk en rugpositief de traditioneel Groningse kappen met facetten weer opduiken, wat verder bij de bewaard gebleven Hinsz-orgels niet voorkomt. Ook dat werkt aan het buikige karakter mee. Zoals meestal bij Hinsz is de orgelkas ingesnoerd. De console waarmee dit geschiedt verbindt echter alleen het achterste gedeelte van de onderkas met de bovenkas. Het voorste gedeelte van de onderkas springt merkwaardig rechtlijnig naar voren en lijkt met de vormgeving van de bovenkas in strijd. Opmerkelijk is ook het loze pijpfrontje dat hier in het midden is aangebracht. Het vertoont geen enkele overeenkomst met de door Hinsz vaak toegepaste pseudoborstwerken van het type Leens. Men zou zich kunnen voorstellen dat Hinsz de onderkas van het vorige orgel, dat een borstwerk kan hebben gehad, heeft overgenomen. Deze heeft hij dan verbreed en verdiept, waarna hij over dit geheel zijn eigen bovenkas heeft gedrapeerd.\nVergeleken met de voluptueuze rondingen van het hoofdwerk, maakt het rugpositief met zijn even schuin geplaatste tussenvelden een veel vlakkere indruk. Interessant is dat, terwijl in de 'Hollandse school' de hoofdorgels veelal tamelijk vlak waren en rondingen aan de rugpositieven waren voorbehouden, Hinsz hier net omgekeerd tewerk gaat. Het snijwerk is van de hand van Caspar Struiwig. Hij staat ook hier duidelijk onder invloed van Daniel Marot, wat onder andere blijkt uit de ruitvormige decoratie die overigens alleen nog in de vleugelstukken van het hoofdwerk is aan te treffen, waarbij hij ook nog vasthoudt aan de bazuinblazende engelen, die overigens op een wel heel bijzondere wijze uit een voluut-ornament tevoorschijn komen. De vegetatieve vormen die Struiwig hier hanteert, zijn, vergeleken met zijn vroegere werk, forser en eenvoudiger geworden. Dit valt vooral op bij de opzetstukken op de orgelgalerij. Op de borstwering is boven de namen van de schenkers aan beide zijden de pelikaan die haar jongen voedt, afgebeeld. Op het rugpositief bevinden zich drie staande putti op zelfde soort open kroonvormige voetstukken als in Zandeweer. Op het hoofdwerk ziet men een staande David met harp, geflankeerd door twee staande vrouwenfiguren.",
  "Part02_045NIEUW": "De opbouw van dit als huisorgel gebouwde instrument is goeddeels gelijk aan die van het orgel van Peter Weidtman jr. in Meliskerke. De oorspronkelijk aanwezige zware bovenlijsten zijn hier helaas verdwenen. Het belangrijkste verschil met Meliskerke is dat hier tussen pijpenfront en klavier nog extra panelen zijn aangebracht. Verder is de decoratie eenvoudiger. Het blinderingssnijwerk bestaat uit eenvoudige bladmotieven afgewisseld met golfranken.",
  "Part02_046MELIS": "Dit orgel, gebouwd als huisorgel wijkt in een aantal opzichten af van het gebruikelijke Weidtmann-type. Hier is een driedelig frontopbouw toegepast, met enkele zijvelden met aflopende bovenlijsten. De Weidtmann-eignaardigheden als afhangende slingers en dubbele onderlijsten onder het pijpenfront ontbreken hier. De ornamentiek is van een opvallend hoge kwaliteit. In het blinderingssnijwerk zijn opengewerkte en geschulpte C-voluten te zien, verder nog blad- ruit -en schelpmotieven. Het rococo kondigt zich reeds aan. Opmerkelijk zijn de klimmende grifioenen in de zijvelden, die opvallende gelijkenis vertonen met een helaas verdwenen eertijds zeer beroemd huisorgel, dat van Johannes Radermacher dat in 1795 aan de kerk te Arnemuiden werd geschonken. Naast de onderkas en op de zijvelden zijn beeldjes van putti te zien. Dit snijwerk is waarschijnlijk door een Middelburgse beeldhouwer uitgevoerd.",
  "Part02_047LEIDE": "Een uiterst merkwaardig geproportioneerd orgel. Eigenlijk is dit een achtvoets front van een vrij gebruikelijk type, waarin een middentoren met de pijpen van de Prestant 16 vanaf F is opgenomen. De enorme middentoren laat de toch vrij forse tussenvelden en zijtorens haast in het niet verzinken. De gedeelde tussenvelden zijn gewelfd en hebben beneden een recht labiumverloop terwijl de labia boven naar het midden aflopen. Merkwaardig is de vorm van de zijtorens die eerder doen denken aan geronde zijvelden, maar door de vorm van de kappen toch een torenachtig karakter hebben gekregen. De ornamentiek is voor het grootste gedeelte al rococo, met de voor de vroege fase van deze trant kenmerkende opengewerkte waaier-of schelpmotieven. De opzetstukken doen wat ouderwetser aan. Opvallend is het ruitpatroon op de bovenlijsten. Fraai is het snijwerk op de borstwering naast het orgel met in rococo-zin getransformeerde bladranken.",
  "Part02_048MIJNS": "Dit oudste Nederlandse orgel van J.H.H. B\u00e4tz heeft een opbouw die herhaaldelijk door leden van het huis B\u00e4tz zal worden toegepast. Kern is de inmiddels algemeen gebruikelijk geworden vijfdelige opbouw, zoals ook M\u00fcller die vaak toepaste, zij het meestal met drie boven elkaar geplaatste tussenvelden, in plaats van twee zoals B\u00e4tz meestal doet. De tussenvelden zijn concaaf en wijken naar achteren. De ruimte tussen de torens wordt naar Holands gebruik opgevuld met snijwerk. Dit geheel wordt verrijkt met bolle schuin naar achter weglopende zijvelden, een element dat al in de 17e eeuw voorkomt bij rugpositieven en door Christiaan M\u00fcller ook bij `gewone' orgels werd toegepast (Zaandam, Lutherse kerk). B\u00e4tz maakt hier echter de zijvelden aanzienlijk lager dan de aangrenzende zijtorens, voorziet van eigen geprofileerde kappen, zoals de zijtorens die bezitten er en bereikt zo een een levendiger silhouet. Dit zal hij verscheidene keren herhalen. Als hij de geronde zijvelden echter bij rugpositieven toepast, zijn zij altijd van gelijke hoogte als de zijtorens. In dat opzicht is het in 1967 aan het orgel te Mijnsheerenland toegevoegde rugpositief dus strijdig met de vormgevingsprincipes van B\u00e4tz. De ornamentiek vertoont nog elementen van het Lodewijk XIV, maar het rococo kondigt zich reeds aan in het luchtiger worden der vormen. De beelden op de zijtorens en de bazuinblazende engel op de middentoren werden in 1818 bij de plaatsing in Geertruidenberg angebracht door de beeldhouwer J. Klijmans uit Breda.",
  "Part02_049BAARL": "Dit orgel biedt enige stilistische problemen. Op de lezenaar is de signatuur J.J.M te zien, die mede op stilistische gronden in de regel wordt ge\u00efnterpreteerd als Johannes Jacobus Moreau. Het orgel heeft inderdaad de voor diens orgels kenmerkende opbouw met de wat eigenaardige verschrompelde boven-tussenvelden en de gebogen lijst boven deze velden. Men zie Oosterhout, Hervormde Kerk en Gameren, Gereformeerde Kerk. Met laatstgenoemd orgel heeft het de concave vorm van de tussenvelden gemeen, maar verder is het orgel in Baarland eerder ouder van vormgeving. De zijtorens zijn vlak en hebben in hun kappen een kapiteelvormige voorsprong, die duidelijk maakt dat deze zijtorens als pilasters moeten worden opgevat. Het snijwerk in de onderkas en de blinderingen vertoont plantenmotieven, krullen en schelpvormen die nog karakteristiek zijn voor de late Lodewijk XIV stijl. Verder zijn de boven- en tussenlijsten niet opgelegd zoals in Oosterhout en Gameren, maar verbonden. Dit alles maakt het onwaarschijnlijk dat dit orgel jonger zou zijn dan de genoemde orgels in Oosterhout en Gameren, die beide uit 1753 dateren. Men komt dan al gauw tot een datering van omstreeks 1750. Alleen Moreau jr was toen nog maar net 20 jaar oud! Misschien is het orgel nog door Moreau sr begonnen en na diens dood in 1751 door Moreau jr afgemaakt. De beelden op het orgel van een zittende David met twee putti, die lijken te zitten op gedeeltelijk met draperiee\u00ebn bedekte ionische kapitelen, stammen vrijwel zeker uit de bouwtijd. De orgelgaanderij zou uit 1786 kunnen zijn.",
  "Part02_050CULEM": "Een vijfdelige kas van een in de 18e eeuw gebruikelijk type. Opmerkelijk is het grote aantal engelenkopjes bij dit orgel, onder de middentoren, de zijtorens en in de vleugelstukken. Dit roept herinneringen op aan het orgel in de Doopsgezinde Kerk te Broek op Langendijk dat vermoedelijk een werk is van Nicolaas Willembroek. Het Culemborgse orgel is eleganter dan het zojuist genoemde instrument doordat de tussenvelden schuin achterwaarts geplaatst zijn. Het tegengesteld labiumverloop in de tussenvelden draagt daaraan ook bij. Een en ander betekent dat het orgel wel iets jonger zal zijn en vermoedelijk dateert uit ca 1740. Het snijwerk in Culemborg is sierlijker: C-voluten en enig spaarzaam bladwerk, alles zeer transparant. Het is moeilijk te dateren; het zou zelfs uit de late 18e eeuw kunnen stammen. De beelden van een staande David met een elegant klein harpje en twee musicerende engelen hebben een zeer beweeglijk silhouet. Het monogram in de soffiet IHS (Iesus Hominum Salvatum) geeft aan dat het orgel uit een katholieke schuilkerk afkomstig is.",
  "Part02_051GROET": "Een sober kabinetorgel, met een frontopbouw van drie velden waarvan het middelste met V-vormig - en de zijvelden met een naar buiten opklimmend labiumverloop. De bovenlijst vertoont drie flauwe buitenwaartse buigingen. Het bescheiden blinderingssnijwerk vertoont eenvoudige rococo-vormen. Rijker zijn de golvende kuiven op de kas, die als zetel dienen voor twee musicerende figuren die een lier flankeren.",
  "Part02_052KORTG": "De oudst bekende locatie van dit orgel is een R.K. kerk in Limburg. Gelet op de vormgeving en de dispositie kan dit echter geen orgel uit die streek zijn. Vermoedelijk is het voor een kerk ten noorden van de grote rivieren gemaakt en later aan een Limburgse kerk verkocht.\nDe kas is van een eenvoudig 18e-eeuws model. Een ronde middentoren, gedeelde tussenvelden en spitse zijtorens. Opmerkelijk zijn de profielen van de onderlijsten, die, vooral bij de zijtorens, een vrij forse bolling vertonen. Het blinderingssnijwerk bestaat uit bebladerde takjes, gevlochten banden, kwasten en medaillons, een decoratie die pas na ca 1780 opkomt. Een probleem bij een dergelijke late datering is de manuaalomvang tot c3. Dit was in 1780 in Holland, waar dit orgel vermoedelijk vandaan komt, hoogst ongebruikelijk. Men moet dan aannemen dat ofwel een ouder binnenwerk is hergebruikt of dat het orgel omstreeks 1750 is gebouwd en dat circa 1780 het blinderingssnijwerk is vernieuwd.",
  "Part02_053KOUDE": "Een goed bewaard gebleven typisch Weidtmann-front. De rechte doorlopende bovenlijsten, de rechte achterkast van de middentoren, de afhangende slingers op de stijlen, de dubbele onderlijst en de ingesnoerde onderkas, al deze 'oerelementen' van de Weidtmann-stijl zijn hier te vinden. Het ornament is voor het grootste gedeelte vegetatief van karakter en bevat golfranken met acanthusmotieven, bloemen en vruchten.",
  "Part02_054NIEUW": "De naam van de bouwer van dit orgel is niet overgeleverd, maar opbouw en ornamentiek wijzen vrij duidelijk naar een lid van de familie Weidtmann. De rechte boven de zijtorens doorlopende bovenlijsten en de hangende slingers op de stijlen zijn typische Weidtmann kenmerken. De proporties doen op het eerste gezicht wat vreemd aan en zijn dan ook niet oorspronkelijk. Bij de plaatsing in Nieuwkoop heeft Knipscheer de kas naar beneden verlengd teneinde van het vier voets werk een achtvoetswerk te maken. De vleugelstukken moeten ook uit die tijd dateren. Denkt men de wijzigingen van Knipscheer weg, dan krijgt men een geheel dat met de bij de Weidtmann's gebruikelijke proporties overeenstemt. Het snijwerk bevat bladmotieven en krullen in Lodewijk XIV stijl, wat voor deze conservatieve orgelmakers opvallend modern is. Het orgel zou dus in zijn oorspronkelijke vorm uit ca 1750 kunnen dateren en een werk kunnen zijn van Peter Weidtmann jr.",
  "Part02_055NIJME": "Een vijfdelige opbouw, zoals meer door Assendelft toegepast, hier bij een orgel met positief-model met brede onderkas en de klaviatuur aan de voorzijde. De tussenvelden zijn hier bij uitzondering eendelig en wat gepronceerder dan gebruikelijk bij Assendelft. Daardoor blijft tussen de kappen van de zijtorens en de middentorens meer ruimte dan bij de meeste andere orgels van Assendelft. Het snijwerk is luchtiger dan het waarschijnlijk bijna gelijktijdige orgel in De Cocksdorp.",
  "Part02_056RUURL": "",
  "Part02_057STEEN": "De kas van dit orgel lijkt als twee druppels water op de orgelkas uit de voormalige katholieke schuilkerk 'De Lelie' op de Boommarkt te Amsterdam, zoals deze is weergegeven op een gravure uit 1761 van Caspar Philipsz Jacobsz, gemaakt naar een tekening van H. Keun. Het moet haast wel hetzelfde orgel zijn. Welke orgelbouwer genoemde kerk van een orgel heeft voorzien en wanneer, is onbekend. Wat er naderhand met dit orgel, dat nog enige tijd in de St-Catharinakerk te Amsterdam dienst gedaan moet hebben, is gebeurd, evenmin. De vijfdelige kas herinnert enigszins aan het koororgel te Culemborg en het Willembroek-orgel in Broek op Langendijk. Hier is echter de ruimte tussen de torens niet gevuld met snijwerk, maar met een zeer dunne gebogen lijst waarboven uit krulwerk oprijzende engelenkopjes zijn geplaatst. De engelenkopjes in de vleugelstukken herinneren ook aan het genoemde orgel in Broek op Langendijk. Het originele blinderingssnijwerk is helaas verdwenen en vervangen door grof zaagwerk. Fraai is het joyeuze snijwerk onder het pijpenfront, met drie schelpen in de middelste waarvan een putto is te zien. De vormen, ofschoon nog uit de doos van Marot, tenderen al naar het rococo. Dit zou aanleiding kunnen geven tot een datering op ca 1750.Op de drie torens ziet men drie musicerende putti. De buitenste twee hebben zetels die lijken op fragmenten van ionische kapitelen.",
  "Part02_058STEVE": "Deze orgelkas is een variant van het in het gebied van de huidige provincies Limburg regelmatig toegepaste type Limbricht/Escharen/Spaarndam. De tussenvelden zijn, vergeleken met genoemde orgels, slanker geworden; zij naderen de proporties van het orgel in Spaarndam. Verder zijn de bij dit fronttype gebruikelijke rechte lijsten boven de tussenvelden hier vervangen door gebogen inzwenkende lijsten met zich eenmaal vertakkende C-voluten. De decoratie is betrekkelijk sober. In de blinderingen van de zijtorens ziet men een schelpmotief met acanthusbladeren en bandwerk. In de middentoren is een brede bladstengel te zien, gecombineerd met C-voluten en bandwerk. In de consoles is tamelijk vlezig bladwerk aangebracht. De vleugelstukken bestaan uit tegen elkaar geplaatste C-voluten en zijn voorzien van engelenkopjes. Wanneer wij dit orgel chronologisch een plaats zouden moeten geven, moet het eerder worden geplaatst dan Spaarndam, waar immers reeds van een rococo-decoratie sprake is. Gezien de betrekkelijk conservatieve inslag van de bouwers van dergelijke orgels, zou men dit orgel omstreeks 1750 kunnen plaatsen.",
  "Part02_059VREEL": "Een moeilijk te plaatsen geheel, deze orgelkas. Een sterk naar voren stekende middentoren met naar achter weglopende zijgedeelten. De smalle holle middenvelden herinneren enigszins aan Assendelft, maar de zijvelden, in plaats van torens, met een lichte verkropping in de kappen, zijn met diens bouwtrant niet in overeenstemming. Dat zelfde geldt voor de brede onderlijst. Enige overeenkomst is nog te ontwaren met het eigenaardige door Gerard Steevens gebouwde orgel in de Waalse kerk te Leiden (1749). De merkwaardige iets overhoeks geplaatste en aan de zijkant afgevlakte zijtorens van dit Steevens-orgel zouden ontwikkelingshistorisch tot de vlakke zijvelden zoals die in Vreeland te zien zijn, kunnen leiden. Eigenaardig is de soffiet met onder de middentoren een cul de lampe. Men ziet daarin ook nog engelenkopjes. De ornamentiek bestaat uit C- en S-voluten en vertoont incidenteel al tendenzen in de richting van het rococo. Een datering rond 1750 lijkt daarom aannemelijk. De bekronende beelden van David en twee musicerende engelen kunnen uit de bouwtijd stammen.",
  "Part02_060MEEDE": "Een van de weinige vijfdelige fronten van Hinsz met spitse zijtorens. Voor het overige is het geheel te vergelijken met het hoofdwerk te Zandeweer. De ornamentiek, afkomstig van een onbekende beeldsnijder, vertoont al rococo trekken. Opmerkelijk zijn vooral de opengewerkte vleugelstukken waarin nog steeds de in het Groningerland zo geliefde bazuinblazende engelen uit het bladwerk te voorschijn komen. Curieus is het opzetstuk op de borstwering met een instrumententrofee, gedecoreerd met linten, bladranken met bloemen. Waarschijnlijk is dit van iets later datum dan het orgel.",
  "Part02_061OIRSC": "Een frontopbouw typerend voor De Backer. Dit orgel vertoont grote overeenkomst met een positief in het museum Het Vleeshuis te Antwerpen, dat op ca 1750 wordt gedateerd. In Antwerpen bevindt zich het klavier aan de voorzijde; dit was bij het Oirschotse orgel oorspronkelijk ook het geval, terwijl het ongetwijfeld evenals het Antwerpse instrument luiken heeft gehad. Beide orgels hebben een driedelige opbouw met sierlijk gebogen lijst tussen onderkas en pijpenfront. De zijvelden worden door voluutvormige lijsten afgesloten en zijn voorzien van sierlijk snijwerk. In Antwerpen is dit duidelijk nog in de vormen van de late Lodewijk XIV, terwijl het in Oirschot al rococo-achtige vormen vertoont. Dit rechtvaardigt een latere datering van het Oirschotse orgel. De beelden van een staande David, geflankeerd door Geloof en Hoop, zijn waarschijnlijk pas in de 19e eeuw toegevoegd.",
  "Part02_062ADAM": ".\nDeze orgelkas vertoont het bij M\u00fcller gebruikelijke type: een vijfdelige opbouw met ronde middentoren, spitse zijtorens en driedelige tussenvelden die hier echter schuin achterwaarts geplaatst zijn en bovendien zijn voorzien van concave onderlijsten, waardoor een grotere beweeglijkheid ontstaat. De ornamentiek vertoont rococo-vormen: voornamelijk geschulpte C-voluten. Zeer virtuoos is het snijwerk aan de soffiet dat zich onder de borstwering van de gaanderij voortzet. Het vertoont C-voluten en rijk schuimwerk. Opvallend zijn de ranke festoenen en de hangende slinger in het cartouche-achtige ornament onder de middentoren. Vooral dit laatste herinnert aan het orgel in de Lutherse Kerk te Alkmaar. Was hier misschien de zelfde beeldsnijder aan het werk?  Op de linker zijtoren ziet men twee putti, de een met een contrabas, de ander met een dwarsfluit, op de rechter toren staand twee zingende putti. Op de middentoren een door twee putti ondersteunde instrumententrofee.",
  "Part02_063OOSTE": "Het meest opvallende aan deze kas, die werd vervaardigd door de Antwerpse beeldhouwer Willem D\u00fcbblens, is de rijke rococo-decoratie. De opbouw is echter ook niet alledaags, met name de vorm van de gebogen lijsten boven de tussenvelden. Tamelijk ongebruikelijk is de manier waarop deze lijsten bij de middentoren aansluiten. Dit wijst de weg naar een mogelijke inspiratiebron, te weten het orgel in de Hervormde Kerk te Steenbergen. Aan dit orgel werden in 1725 herstellingen verricht door Moreau sr. Misschien was Moreau nog bij de voorbereidingen van de bouw van het Oosterhoutse orgel betrokken en heeft hij de vormgeving van het uiterlijk mede bepaald. In elk geval moet Moreau jr. het Steenbergse orgel hebben gekend. Zijn orgel in Oosterhout wijkt van het mogelijke prototype toch in verscheidene opzichten af. De middentoren wordt naar verhouding hoger opgetrokken, terwijl ook de proporties van de tussenvelden, die hier schuin achterwaarts geplaatst zijn, afwijken. Dergelijke tussenvelden met de wat geschrompelde bovenvelden zijn bij de meeste van de jonge Moreau bekende orgels terug te vinden. De enige uitzondering is Wilnis.\nDe gebogen bovenlijsten in Steenbergen vormden \u00e9\u00e9n geheel met de de aansluitende lijsten van de torens. In Oosterhout zijn deze lijsten, evenals de lijsten tussen onder- en bovenvelden opgelegd. Het blinderingssnijwerk in rococo-vormen is tamelijk terughoudend. Van de opzetstukken kan men dat niet bepaald zeggen: men ziet geschulpte schelpvormen, kuiven en golven, alles luchtig als een toef slagroom. Men lette nog op de cherubijnenkopjes ter weerszijde van de middentoren. Typisch voor de periode na 1750 zijn de vlammetjes tussen de pijpvoeten.",
  "Part02_064ALMEL": "Ruim twintig jaar na de bouw van het orgel in Leens kwam Hinsz terug op het daar ontwikkelde fronttype, dat hij naderhand nog herhaaldelijk zou toepassen bij tweeklaviers-orgels met vrij pedaal. Een belangrijk verschil met Leens en ook met de andere orgels van dit type is de afwezigheid van het pseudo-borstwerk. In plaats daarvan is een reusachtig wapenschild van de grafelijke familie Van Rechteren Limpurg aangebracht. De maker van het snijwerk is niet bekend. Opvallend zijn de twee enorme schelpen onder de pedaaltorens. Het blinderingssnijwerk bestaat uit C-voluten, voorzien van zogeheten nere\u00efden, vegetatieve elementen en schuimmotieven, terwijl hier en daar ook nog bandwerk voorkomt. De scherpe vormen van \u00e9\u00e9n en ander wijzen duidelijk op het naderende rococo. Fraai zijn de vleugelstukken met rijke blad-elementen en voluten. Aardig is de manier waarop de bazuinblazende engelen uit het bladwerk voortkomen. Opmerkelijk zijn verder de lage kronen op de torens van het hoofdorgel, die in de verte verwant zijn aan die in Leens. De spiegelvelden tussen de middentoren en de zijtorens van het hoofdwerk werden pas in 1963 aangebracht. De balustrade dateert eveneens uit die tijd.",
  "Part02_065GAMER": "Deze kas vertoont grote overeenkomsten met het in hetzelfde jaar gedateerde orgel in de Hervormde Kerk te Oosterhout. Men lette met name op de gebogen tussenlijsten van de tussenvelden en de merkwaardige verschrompelde bovenvelden. De middentoren is naar verhouding korter dan in Oosterhout, wat harmonischer werkt en het front nog sterker op dat van Steenbergen laat lijken. Toch lijkt dit orgel stilistisch een latere fase te vertegenwoordigen. De velden zijn concaaf geworden en de lijnvoering is soepeler. Evenals te Oosterhout zijn de boven- en tussenlijsten duidelijk opgelegd, maar hun aansluiting met de tussenstijlen is vloeiender. De decoratie is verwant aan de in Oosterhout gehanteerde vormentaal, maar zij is met name in de wilde opzetstukken nog dramatischer geworden. Ook hier vlamtongen tussen de pijpvoeten",
  "Part02_066HEEMS": "Een eenvoudige vijfdelige opbouw met parallel naar het midden dalend labiumverloop is kenmerkend voor dit orgel. De bij de restauratie weer op zijn oude lengte teruggebrachte middentoren verschilt nogal sterk in hoogte met de zijtorens. Dit sterke contrast heeft men afgezwakt door het snijwerk tussen de torens als het ware op te rekken, wat door het aanbrengen van een tweetal fantasievogels op een bijzonder speelse wijze kon worden opgelost. Opvallend is de vijfkantige kap van de middentoren, een vorm die in de blinderingen van deze toren terugkeert. Het snijwerk vertoont de vormen van het late Lodewijk XIV. Men ziet C-voluten, gedeeltelijk overgaand in bladranken, bandwerk en een merkwaardig element dat doet denken aan rechthoekige schakels van een ketting. De kistenmaker Andries van Bolder moet de leverancier zijn van dit orgel. Het snijwerk vertoont slechts weinig overeenkomst met de schitterende ornamentiek die dezelfde Van Bolder in 1766 aan het orgel te Nijkerk aanbracht. Dit, tezamen met de voor 1762 wat ouderwetse decoratie, versterkt het vermoeden dat De Bolder in 1762 een door een ander gebouwd orgel, wellicht een al iets ouder instrument, in Oldebroek heeft geplaatst. De beelden op het orgel van een zittende koning David en twee musicerende engelen zijn copie\u00ebn van de originelen die zich nog te Oldebroek bevinden.",
  "Part02_067KAMPE": "De kas van dit orgel moet zijn ontworpen door een zekere C. Stromberg, naar valt aan te nemen in nauw overleg met Hinsz. De hier toegepaste frontopbouw komt bij Hinsz slechts zelden voor, namelijk alleen nog te Haren. Hinsz bouwt herhaaldelijk zevendelige fronten met een opbouw die hij aan het rugpositief in de St-Michael te Zwolle onleent. De tweedelige zijvelden worden hier echter niet naar achteren gerond, zoals gebruikelijk, maar zijn geheel vlak, wat een geheel ander beeld oplevert. Waarschijnlijk heeft Hinsz dit hier zo gedaan omdat het een verbouwing van een bestaand orgel betrof. Zijvelden en spitstorens hebben een gemeenschappelijke bovenlijst. Dit vindt men ook bij de Hinsz-orgels met geronde zijvelden zoals Appingedam en Wassenaar. Ook hier wordt door een verkropping in de bovenlijst de kap van de toren gemarkeerd. De vorm van de onderkas dateert van de restauratie van 1977. Het blinderingssnijwerk, dat bij de restauratie geheel moest worden vernieuwd, bevat C-voluten gecombineerd met vrij sterk geabstraheerde vegetatieve elementen. Het zou zeer wel vroeg 19e-eeuws kunnen zijn. De zonneklok op de middentoren dateert waarschijnlijk uit 1810. De vazen op de zijtorens zijn bij de laatste restauratie geplaatst.",
  "Part02_068WIJKA": "Dit orgel is een voorbeeld van het door Assendelft veelvuldig toegepaste vijfdelige balustrade-orgel, met ronde middentoren en spitse zijtorens. Het rococo-snijwerk is verwant aan dat van de andere Assendelft-orgels. De huidige veel te hoge onderbouw doet aan het visuele aspect afbreuk.",
  "Part02_069ALKMA": "Een orgel met een eenvoudige vijfdelige opbouw: ronde middentoren, tweedelige tussenvelden met parallel labiumverloop en spitse zijtorens. De ornamentiek is zeer verzorgd en vertoont alle kenmerken van de rococostijl. Karakteristiek zijn de geschulpte C-voluten en het schuimwerk, alles asymmetrisch behandeld. In de soffiet treft men nog een tweetal festoenen en een slinger aan. Verder ontbreken in de ornamentiek vegetatieve elementen vrijwel geheel. In de opzetstukken op de zijtorens spreekt de rococo asymmetrie wellicht het meest. Op de middentoren is een wijzerplaat aangebracht die als voetstuk dient voor het Lutherse symbool bij uitstek: de zwaan. Uit de vormgeving van de kas kan een toeschrijving aan Pieter M\u00fcller niet worden afgeleid, al vertoont zij enige overeenkomsten met het orgel van Christaan M\u00fcller te Westerbork.",
  "Part02_070BENSC": "Deze orgelkas is een eenvoudige versie van het type Mijnsheerenland. Ook hier de vijfdelige middenpartij met ronde middentoren en spitse zijtorens waartussen gedeelde concave velden, aan de bovenzijde afgesloten door lofwerk. De zijstukken die in Mijnsheerenland bol zijn, zijn hier echter bij wijze van uitzondering vlak, wat een ander beeld oplevert. Het blinderingssnijwerk is vrij sober en vertoont reeds rococo-invloeden. Opmerkelijk is het snijwerk op de borstwering met C-voluten met schubachtige opvulling, ook een teken van het naderend rococo. Schuimvormen zijn hier ook al te bespeuren. Voor de verplaatsing bevond zich achter het orgel een houten schot met geschilderde draperie\u00ebn.",
  "Part02_071SCHAY": "Deze kas vertoont grote overeenkomst met de iets oudere kas in Hoogkeppel: dezelfde manier van opvullen van de ruimte tussen de torens. Een belangrijk verschil is dat de opengewerkte lijsten tussen de tussenvelden hier recht verlopen in plaats van schuin naar het midden oplopend. Het labiumverloop is hier parallel, wat echter op een latere wijziging kan berusten. De ornamentiek is ook hier gebaseerd op het acanthusblad, maar vergeleken met Hoogkeppel zijn de vormen ronder. De oorspronkelijke vleugelstukken zijn nog aanwezig. De herkomst van de twee staande putti is onbekend. De huidige gelijkvloerse opstelling is voor dit uitgesproken balustrade-orgel minder geslaagd.",
  "Part02_072EZING": "Dit orgel zou uit de werkplaats van Moreau afkomstig kunnen zijn, getuige de overeenkomst met de orgels te Oosterhout (1753) en Gameren (1754). Men lette met name op de vrij korte bovenvelden met een nagenoeg recht labiumverloop, dat vrij sterk contrasteert met de naar het midden aflopende labia in de benedenvelden. De opgelegde lijsten tussen en boven de velden wijzen ook in genoemde richting. Aardig is het draperie-achtige karakter van de lijst boven de tussenvelden. Een zuidelijk trekje dat ook bij Moreau is te vinden, zijn de vlammen tussen de pijpvoeten. Het orgel kan dus een werk zijn van Moreau sr. of jr., of van iemand uit hun omgeving. Het blinderingssnijwerk vertoont gedeeltelijk vroeg 18e-eeuwse vormen: zo ziet men in de middentoren nog hoorns van overvloed. In de zijtorens ziet men eenvoudige schuimvormen, die al wijzen in de richting van het rococo. De voor deze stijl kenmerkende geschulpte C-voluten komen echter nergens voor. Een en ander zou een datering op ca 1755 kunnen rechtvaardigen. De krullen aan de zijkant stammen vrijwel  zeker van Van Oeckelen. Of de merkwaardige consoles in de onderkas, met hun asymmetrische bladmotieven tot de oorspronkelijke aanleg behoren, is onzeker.",
  "Part02_073GRAVH": "Een kabinetorgel van een vrij ongebruikelijke opzet, die echter ook is te vinden bij het uit 1760 daterende orgeltje van Pieter M\u00fcller in het Frans Halsmuseum te Haarlem. Het meest opvallende is de behandeling van het front: een smalle pijpenveld met V-vormig labiumverloop gevat in een rijke rococo-omlijsting. Deze is in het benedengedeelte gesloten en verder opengewerkt. De decoratie bestaat voornamelijk uit C-voluten die met vegetatieve elementen en schuimvormen zijn verrijkt. De bovenlijst bestaat uit twee S-vormige bogen opzij en een gedrukte rondboog met sluitornament in het midden. De onderkast met schuin geplaatste hoekstijlen is nog voorzien van deuren. De grote overeenkomst met het orgel in het Frans Halsmuseum, dat in stilistisch opzicht een iets latere fase vertegenwoordigt, zou tot een datering omstreeks 1755 aanleiding kunnen geven.",
  "Part02_074MUNNE": "Recent onderzoek heeft uitgewezen dat de kas van dit orgel afkomstig is uit de Amsterdamse schuilkerk 'De Toren'. Volgens Broekhuyzen zou men in 1734 van een zekere Mysart een orgel hebben aangekocht. Tevens vermeldt Broekhuyzen dat het klavier voorzien was van de initialen C.M. Het ligt voor de hand daarbij aan Christian M\u00fcller te denken. Vorm en decoratie van de kas maken een datering op 1734 onmogelijk. Een toeschrijving aan M\u00fcller ligt evenmin voor de hand, omdat zijn orgels van vergelijkbare omvang er anders uitzien. Men bedenke echter dat er van M\u00fcller geen viervoets kassen bewaard zijn gebleven. Voor een nadere bestudering van de orgelkas te Munnekezijl moet men de vlakke zijstukken wegdenken. Deze zijn zeker later toegevoegd, waarschijnlijk in de 19e eeuw. Ze passen niet bij het eigenlijke concept, terwijl het snijwerk, dat overigens zeer verzorgd van uitvoering is, anders van vormgeving is dan de rest. Wat overblijft is een vijfdelige opbouw bestaande uit middentoren, holle gedeelde tussenvelden en eveneens gedeelde rond weglopende zijvelden, die men eventueel als rudimentaire zijtorens zou kunnen opvatten. De verkropte neuzen van deze kappen steken zover over het snijwerk van de tussenvelden uit dat zij de middentoren bijna raken. Een dergelijke opbouw is tamelijk ongebruikelijk. Een vergelijkbare indeling, waarbij de zijvelden echter ongedeeld zijn, is te vinden in een aantal orgels van G.T. B\u00e4tz, te weten Loenen aan de Vecht (1786) en Breukelen (1787). Zou men hier het model voor zich kunnen hebben, dat door de jonge B\u00e4tz enige keren is gevolgd? Zou het een orgel van B\u00e4tz sr. kunnen zijn of toch van (de late) Christian M\u00fcller?\nHet snijwerk is zeer verzorgd en in rijpe rococo-vormen uitgevoerd. In de blinderingen van de middentoren treft men op speelse wijze getransformeerde C-voluten aan. Boven de tussenvelden vindt men weelderige rocailles. Fraai is ook de soffiet die door de onbekende beeldsnijder met virtuoos uitgevoerde rocailles is gedecoreerd. De drie kinderbeeldjes op het orgel zijn vermoedelijk niet ouder dan de 19e eeuw.",
  "Part02_075VLIJM": "Deze kas is duidelijk verwant aan de orgels van L. de Backer in Antwerpen (Vleeshuis), Oirschot en Gapinge. Het dramatische effect van de voluutvormige bovenlijsten dat in Gapinge al was afgezwakt is hier vrijwel verdwenen. De zijvelden zijn binnen een omgaande lijstwerk gevat, dat alleen in zijn gebogen verloop aan de onderzijde het oorspronkelijke concept laat doorschemeren. De gehele opbouw is geslotener, meer blokvormig geworden en neigt daarmee al naar Lodewijk XVI. Het blinderingssnijwerk is echter nog rococo.",
  "Part02_076BEVER": "Deze kas wijkt af van het gebruikelijke fronttype van Christaan M\u00fcller. Niet alleen zijn alle drie de torens rond, maar ook zijn de tussenvelden verticaal gedeeld. Deze opzet gaat terug op het verwoeste M\u00fcller-orgel in de Lutherse kerk te Rotterdam (1749), waar de binnenste velden echter deel uitmaakten van de middentoren, omdat de eigenlijke middentoren en de binnenste tussenvelden, die gebogen waren, onder \u00e9\u00e9n kap waren geplaatst. In Beverwijk handhaaft de ontwerper de binnenste tussenvelden, maar hij maakt ze vlak en sluit ze aan de bovenzijde gebogen af door middel van lofwerk. De in het Rotterdamse concept logische opzet lijkt hier iets willekeurigs te hebben gekregen. Navolging heeft het Beverwijkse front dan ook niet gevonden. Evenals in Rotterdam en bij de grote M\u00fcller-orgels in Leeuwarden en Haarlem is de middentoren gedeeld. De ornamentiek vertoont rococo-vormen, voornamelijk gevormd uit geschulpte C-voluten, die hier en daar bijna een niervorm krijgen. Feestelijk is de decoratie van de balustrade, met haar gebogen bovenlijst, schuimwerk en gebogen palmetten; alles lijkt daar in beweging te komen. Op de zijtorens zijn instrumententrofee\u00ebn te zien, op de middentoren een in een omlijsting gevatte lier. Op de borstwering zijn de alliantiewapens van de schenkster Anna Elisabeth Geelvinck en haar toen reeds overleden man Lucas Pels aangebracht.\nDat men bij de kerkrestauratie van 1976-1982 heeft gemeend opnieuw een zware trekbalk aan te moeten brengen die het gezicht op het orgel grondig bederft, is op zijn minst verbazingwekkend.",
  "Part02_077NIJKE": "Het enige bewaard gebleven orgel van Van Deventer met een rugwerk. Het hoofdwerk heeft de eenvoudige vijfdelige opbouw die Van Deventer meestal toepast, hier weer met ronde zijtorens. De ruimte tussen de torens is hier geheel met snijwerk gevuld: lijstwerken die in de richting van de middentoren uitkragen, zoals Van Deventer vaak toepast, ontbreken hier.  Het rugpositief heeft dezelfde opbouw, maar aangevuld met zijwaarts gebogen zijvelden. Wat deze orgelkas bijzonder maakt is het schitterende snijwerk van de beeldsnijder A. van Bolder. Uitvoerig wordt gebruik gemaakt van plantenranden, C-voluten, geschulpte randen, alles in rococo geest ge\u00efnterpreteerd. Bijzonder fraai is de soffiet met zijn consoles met asymmetrisch uitgevoerde hartvormige motieven. Tamelijk ongebruikelijk is het ook dat de zijwanden van de kassen van hoofd- en rugwerk door ajour-snijwerk zijn opengewerkt. De torens worden bekroond door opzetstukken in een uit de 17e eeuw stammende opzet, maar ook weer geheel in rococo-vormen getransformeerd. Opvallend is het streven de onderkas zwaarder te maken, zij is weliswaard nog smaller en ondieper dan de bovenkas, maar van consoles is geen sprake meer, terwijl de breedtewerking van dit kasgedeelte door zware voluten tegen de wanden wordt versterkt.",
  "Part02_078NIJME": "Volgens Hess zou Van Deventer in 1726 een orgel voor de Nijmeegse Lutheranen hebben gebouwd, dat in 1756 door dezelfde orgelmaker ingrijpend werd verbouwd. Kan de huidige orgelkas nog een onderdeel van dit eerste instrument zijn? Het zou dan het oudste restant van een Van Deventer-orgel moeten zijn. Het eerste met zekerheid aan Van Deventer toe te schrijven orgel, in Teeffelen (1734), heeft een geheel afwijkend uiterlijk. De orgelkas in Nijmegen is van een voor Van Deventer vertrouwd type. Zij is namelijk een acht voets versie van de orgelkas in Hoogkeppel (1740). De opbouw is nagenoeg gelijk: een ronde middentoren, tussenvelden met een schuin geplaatste afscheiding tussen de beide etages en spitse zijtorens waarvan de kappen gedeeltelijk uitkragen over de zijvelden, zodat zij in feite ook de afsluiting van de zijvelden vormen. Al te ver in tijd kunnen beide orgels dus niet uit elkaar liggen. Dat maakt het aannemelijk dat het huidige front in Nijmegen zijn ontstaan dankt aan de verbouwingsactiviteiten van 1756. Het snijwerk is voor de tijd van ontstaan nogal conservatief. Het vertoont een opvallende overeenkomst met het snijwerk van het orgel in Schayk (1755), dat ook verder op het Nijmeegse lijkt, maar rechte afscheidngen tussen de tussenvelden heeft. In beide gevallen ziet men in het snijwerk tot C-voluut getransformeerde acanthusbladeren, waaruit weer andere acanthusbladeren ontspruiten.  Waarschijnlijk is bij beide orgels dezelfde beeldsnijder aan het werk geweest. Dit is ontegenzeggelijk een Luthers orgel: onder de middentoren ziet men de Lutherse roos afgebeeld, terwijl op de middentoren de Lutherse zwaan over de gemeente waakt. Hij wordt geflankeerd door staande figuurtjes die een gamba en een luit bespelen.",
  "Part02_079UDEN": "De kas van dit orgel dateert uit 1912. Alleen het vijfdelige middengedeelte van het front stamt blijkens een opschrift uit 1757. De opbouw met een lage middentoren, ongedeelde tussenvelden en hoge zijtorens wijst op een orgelmaker uit de Zuidelijke Nederlanden. Het blinderingssnijwerk dat alleen boven de pijpen is aangebracht, vertoont in hoofdzaak schelpmotieven, aangevuld met draperie-achtige vormen, alles in hoofdzaak symmetrisch. De in 1912 aangebrachte vlakke zijvelden kregen blinderingssnijwerk dat de vormen van het oude gedeelte als uitgangspunt nam. De gevleugelde cherubijnenkopjes zullen zich oorspronkelijk aan weerszijden van de oude kas hebben bevonden.",
  "Part02_080LOCH": "Deze orgelkas is van een in de 18e eeuw in West-Nederland zeer gebruikelijk type: een vijfdelige opbouw met ronde middentoren, spitse zijtorens en gedeelde tussenvelden, die concaaf zijn uitgevoerd. Het snijwerk is geheel nieuw; het werd ontworpen door W. Dani\u00ebls uit Arnhem en uitgevoerd door G.W. de Wit te Waddinxveen. De vormgeving ervan werd gedeeltelijk ontleend aan het Van Assendelft-orgel te Ittervoort.",
  "Part02_081PAESS": "Dit is een opmerkelijk en bedrieglijk front. De opbouw met een smalle gedeelde middentoren, twee veel forsere zijtorens en gedeelde tussenvelden doet op het eerste gezicht enigszins denken aan de grotere orgels van de Assendelfts, bij voorbeeld in Katwijk a/d Rijn (1765) en Nootdorp (1769). Deze overeenkomst is echter schijn. Een onderzoek van de orgelkas maakt duidelijk dat het orgel zijn huidige uiterlijk in hoofdzaak dankt aan een verbouwing inde loop van de 19e eeuw, die overigens met veel zorg is uitgevoerd. Het materiaalgebruik bij de kas is zeer heterogeen en geeft tal van vooralsnog niet oplosbare raadsels op. Er zijn wel aanwijzingen dat de middentoren oorspronkelijk lager is geweest dan de zijtorens. Hoe men zich het orgel in zijn oorspronkelijke staat verder moet voorstellen, is niet te zeggen.\nDe ornamentiek kan stilistisch in vier groepen worden ingedeeld. Het blinderingssnijwerk boven aan de torens kan met zijn Marot-achtige schelpen, ronde krullen en acanthusbladen nog als late Lodewijk XIV worden omschreven. Bij de soffiet en de vleugelstukken ziet men echter uitgesproken rococo-vormen met geschulpte C-voluten, krullen en asymmetrische schelpmotieven. Een dergelijke stijlcombinatie maakt de datering 1758 inderdaad plausibel. Het verzorgde stuk snijwerk tussen de twee etages van de middentoren moet midden-19e-eeuws zijn. De blindering boven aan deze toren zou dan bij de verhoging van de toren moeten zijn hergebruikt. Vreemd is het vlakke snijwerk van de tussenvelden. Het past niet bij het verder zo verzorgde karakter van de midden-19e-eeuwse verbouwing. Was het geld op en heeft men dit als provisorium bedoeld? Of is het pas veel later aangebracht, bijvoorbeeld in de vroege 20e eeuw, toen een dergelijke decoratie gebruikelijk was geworden? De bekroningen van de torens zijn in elk geval niet veel ouder.",
  "Part02_082SCHAL": "Evenals de orgelkas te Mijnsheerenland vormt deze kas voor het latere oeuvre van B\u00e4tz senior een belangrijk uitgangspunt. B\u00e4tz verwezenlijkte hier een concept dat hij nog een aantal keren zou toepassen en wel in de Hervormde kerk in Tilburg en in de Oosterkerk te Hoorn. Het front is negendelig. Reeds de vijfdelige middenpartij wijkt af van wat gebruikelijk was bij de meeste Hollandse orgelbouwers uit het midden van de 18e eeuw. De drie torens worden rond, terwijl de zijtorens in twee etages zijn gedeeld. De tussenvelden zijn geheel vlak en worden door een vrij smalle rechte lijst die zich aan de buitenzijde van de zijtorens voortzet, afgesloten. Tussen de torens is boven deze lijst lofwerk aangebracht. Het aldus tot stand gebrachte front is vrij vlak, maar dat blijft niet zo. Aan weerszijden worden naar achter weglopende concave tweedelige tussenvelden aangebracht, die een overgang vormen naar overhoeks geplaatste ronde torens met naar beide zijde verkropte breed uitkragende kappen. Deze torens lijken zich bijna met hun bovenstuk uit de kas te willen losmaken. Hoe komt B\u00e4tz hieraan? Men zou kunnen denken aan de zijtorens van Garrels' front in de Marekerk te Leiden, maar men kan zich ook voorstellen dat B\u00e4tz, uitgaande van zijn fronttype in Mijnsheerenland, de halfronde zijvelden hoger heeft opgetrokken en verbreed en zo tot deze torenvorm is gekomen. In ieder geval moet het zijn streven naar een levendig silhouet en een plastische opbouw zijn geweest dat hem tot deze oplossing heeft gebracht. Ten opzichte van de onderkas buikt de bovenbouw als het ware uit. Het ornament vertoont de vormen van het rococo, met geschubde C-voluten, schuimmotieven en in de vleugelstukken echte rocailles. Op de middentoren een staande David met harp.",
  "Part02_083AALTE": "De hoofdkas is van een uitgesproken Westfaals karakter. Karakteristiek is de aanwezigheid van spitse, in dit geval gedeelde torens in plaats van tussenvelden. Deze opbouw is gebaseerd op de door architectonische elementen gedomineerde 17e-eeuwse Westfaalse orgelkassen, waarvan het verdwenen orgel van de Stiftskirche in Vreden (1637) en het orgel in de St-Walburgskerk in Zutphen (1637 en 1639) goede voorbeelden zijn. Van de bij genoemde orgels toegepaste zuilenorden zijn hier slechts rudimentaire pilasters overgebleven. Westfaals is ook de brede kap van de middentoren. Deze is evenals de kappen van de zijtorens van facetten voorzien. Dit kwam in de Westfaalse orgelbouw van de 18e eeuw vrij vaak voor, met name bij de bekendste Westfaalse orgelmaker uit die tijd; Johann Patroklus M\u00f6ller. Het uitgezaagde blinderingssnijwerk moet uit de 19e eeuw stammen. Tot de oorspronkelijke ornamentiek behoren de in wat dunne rococo-vormen uitgevoerde vleugelstukken, die aan de vrij strenge opbouw een enigszins frivool tegenwicht bieden, en de engelenkopjes onder torens. Het uit 1811 daterende, fors in de breedte uitgebouwde, rugpositief is voor zijn tijd van ontstaan opvallend archa\u00efsch. De brede kap met facetten van de middentoren is ontleend aan het hoofdorgel. De opbouw met rechte bovenlijsten die boven de de spitse zijtorens doorlopen, wekt associaties met de Noordwest-Duitse orgelbouw uit de late 17e en vroege 18e eeuw. Een dergelijke opbouw was in de 18e eeuw in Westfalen ook niet ongebruikelijk.",
  "Part02_084HAARL": "Dit met wortelnotenhout afgewerkte kabinetorgel vertoont grote overeenkomsten met het aan Christiaan M\u00fcller toegeschreven kabinetorgel in de Assendelftkapel van de Grote Kerk in Den Haag. Het voornaamste verschil is dat de onderkast hier van schijnladen is voorzien, waarbij de middelste lade een begin van een bolling vertoont die zich in de onderste la voortzet. Door dit alles werkt het gehele meubel breder, wat ook door de vorm van de bovenlijsten wordt bewerkstelligd. Terwijl bij het Haagse orgel de lijst bestaat uit twee S-vormige bogen en een rondboog in het midden, ziet men hier aan de buitenzijde een eenvoudige ingezwenkte boogvorm, dan een rechte knik en in het midden een gedrukte rondboog met golvende onderlijst en in top een door een schelpmotief ondersteund kuifstuk. Het front omvat evenals in Den Haag een smal pijpveld met V-vormig labiumverloop,omgeven door rococo snijwerk, in hoofdzaak gevormd door geschulpte C-voluten.",
  "Part02_085MIDDE": "Het meubel is vervaardigd van eikenhout met notenfineer. De vormgeving is vrij eenvoudig. De onderkas is voorzien van schijnladen, waaarvan de onderste een bolling vertoont en de daarboven geplaatste een flauwe holling. De gebruikelijke schuine hoekstukken met leeuwenpoten zijn ook hier te vinden. De bovenlijst van de bovenkast heeft een de vorm van een aan beide zijden \u00e9\u00e9nmaal inzwenkende boog met rechte knikken en een console in het midden. Deze vertoont rocaille-motieven. Het beslagwerk lijkt niet geheel in overeenstemming met de tijd waarin het orgel zijn huidige vorm moet hebben gekregen; het is wellicht later vernieuwd. Het bij de restauratie aangebrachte snijwerk is stilistisch gezien voor dit orgel te vroeg.",
  "Part02_086ZUIDS": "Deze kas is een voorbeeld van het beproefde vijfdelige fronttype van Assendelft, waarvan het oudste thans nog bekende voorbeeld in de R.K. Kerk in De Cocksdorp is te zien. Vergeleken met genoemd orgel is een grotere luchtigheid in het snijwerk te bespeuren. Evenals in De Cocksdorp is de achterzijde van de middentoren boven het klavier met ajour-snijwerk opengewerkt.",
  "Part02_087ADAMH": "",
  "Part02_088BLOEM": "Deze gedeeltelijk gereconstrueerde kas is een goed voorbeeld van het gebruikelijke Assendelft-type: vijfdelige opbouw met ronde middentoren, spitse zijtorens en smalle gedeelde tussenvelden. Opmerkelijk is het \"zweepslag\"-snijwerk in de tussenvelden. De soffiet, bekroningen en enige andere onderdelen van het snijwerk werden bij de restauratie nieuw vervaardigd naar het voorbeeld van het Assendelft-orgel in Zuidschermer door G. Ravensberg te Waddinxveen.",
  "Part02_089DECOC": "Wellicht moet men de herkomst van dit orgel zoeken in het Westfaals-Rijnlandse grensgebied, misschien in de invloedsfeer van de familie Weidtman, ofschoon de voor genoemde orgelmakers karakteristieke elementen als de slingers op de stijlen en de dubbele basementslijst hier ontbreken. Dit laatste kan samenhangen met onmiskenbare wijzigingen aan de onderkas. De decoratie met haar acanthus-motieven werd in Duitsland nog tot ver in de 18e eeuw toegepast.\n\nOrgelnummer 286",
  "Part02_090DEIL": "Dit orgel maakt op het eerste gezicht een wat vreemde indruk met zijn middentoren die wel breder, maar ook lager is dan de zijtorens. Voor een 18e-eeuws orgel uit de Noordelijke Nederlanden is een dergelijke vorm zeer ongebruikelijk. De verbazing hierover verdwijnt echter wanneer men na grondiger beschouwing tot de vaststelling komt dat de middenpartij drastisch gewijzigd moet zijn, waarschijnlijk bij de plaatsing in Deil door Knipscheer. De van grof rankwerk voorziene naar het midden aflopende bovenlijsten van de holle tussenvelden spreken wat dat betreft duidelijke taal. Het blinderingssnijwerk van de middentoren wijkt af van dat van de zijtorens en is duidelijk van later datum. Trekt men nu in gedachten de middentoren hoger op en voorziet men de tussenvelden van rankwerk dat naar het midden toe oploopt, dan krijgt men een voor de 18e eeuw volkomen plausibel geheel. Het 18e eeuwse snijwerk is van hoge kwaliteit. Men zie de fraaie consoles onder de torens, de middelste met een masker. Opmerkelijk zijn de blinderingen onder de pijvoeten waar men C-voluten kettingachtig in elkaar ziet grijpen. Het plezier dat de beeldsnijder over zijn vernuftige excercities moet hebben gehad, laat zich nog navoelen. De geschulpte C-voluten bovenin de zijtorens zijn minder gecompliceerd, maar ook fraai. Het latere snijwerk van de middentoren bezit nog iets van de elegance van het 18e-eeuwse werk. In schril contrast daarmee staan echter de grove vleugelstukken, in de vorm van twee boven elkaar geplaatste S-voluten en de ook niet zeer fijnzinnige vazen.",
  "Part02_091GAPIN": "Dit orgel is duidelijk verwant aan de De Backer-orgels in het Vleeshuis te Antwerpen en de Hervormde Kerk te Oirschot. De bovenlijsten van de zijvelden zijn echter vlakker van lijn, waardoor het geheel iets compacter werkt. Het snijwerk is scherper en doorluchtiger en daardoor meer uitgesproken rococo. De onderkas is voorzien van lijstwerk in schuimende vorm\nBij de restauratie herkreeg de middentoren, die eerder was verlaagd, zijn oude hoogte. De luiken die bij deze gelegenheid ook hun oude model herkregen zijn beschilderd met instrumententrofee\u00ebn. Bij de restauratie werden diverse verflagen op het orgel aangetroffen. Een van deze lagen is het uitgangspunt geweest voor de thans aanwezige gemarmerde beschildering.",
  "Part02_092ITTER": "Een positief-variant van het vijfdelige Assendelft-type met brede onderkas en klaviatuur aan de voorzijde (Nijmegen, St- Steven). Het blinderingssnijwerk is ten dele wat massiever dan bij de iets oudere Assendelft-orgels. Men lette vooral op het zware en zeer geprononceerde snijwerk boven de tussenvelden.",
  "Part02_093KRIMP": "Een voorbeeld van het gebruikelijke vijfdelige Assendelft-type, met ronde middentoren, smalle gedeelde tussenvelden en spitse zijtorens. Het snijwerk vertoont in rococo-trant opengewerkte C-voluten en ook enige plantaardige motieven en schuimwerk. In de soffiet wordt een breed uitwaaierende palmet gesuggereerd. De orgelmaker Sloof nam in 19.. het Assendelft-orgel als rugpositief in een groter orgel op. Het hoofdwerk heeft dezelfde opbouw gekregen als het Assendelft-orgel, aangevuld met twee pedaaltorens.",
  "Part02_094OISTE": "Een buitengewoon moeilijk te plaatsen orgel. Ornament ontbreekt geheel zodat datering moeilijk wordt. Het meest karakteristiek zijn de diepe `uitsnijdingen' tussen de torens veroorzaakt door de lage tussenvelden, die zich kenmerken door een schuine plaatsing en een lichte holling. Dit alles wekt, tezamen met de naar verhouding vrij brede middentoren, associaties met de orgelbouw van Midden-Duitsland, met name Th\u00fcringen en de aangrenzende gedeelten van Hessen en Frankenland. Orgels met een dergelijke frontopbouw komen daar vrij regelmatig voor. Verscheidene orgelmakers uit deze streek hebben in de Republiek gewerkt. Zij hebben voor de uitwendige vormgeving van hun instrumenten veelal bij de bestaande Nederlandse tradities aansluiting gezocht, maar dat hoeft niet altijd het geval te zijn geweest. Een nader onderzoek van de pijpfactuur zal wellicht kunnen uitwijzen of dit raadselachtige orgel inderdaad connecties met Midden-Duitsland heeft. De vormgeving, in het bijzonder de vrij rijke profielen aan de kappen van de torens maken een datering omstreeks 1760 plausibel.",
  "Part02_095SCHER": "Een voorbeeld van het typische Assendelftfront, met de bekende smalle gedeelde tussenvelden. Doordat het orgel op een nogal eigenaardige wijze op een speciaal voor het orgel in de torenwand uitgespaarde opening is geplaatst, zijn de vleugelstukken niet te zien. De blinderingen aan de drie torens zijn bij de laatste restauratie aangebracht in een stilistisch niet correcte vormgeving. Het snijwerk aan de tussenvelden is origineel en vertoont uitgesproken rococo-vormen. Interessant is vooral de bijna in een nautilusschelp veranderde C-voluut bovenin. De soffiet is vergeleken met de andere Assendelft-orgels luchtig van opzet en vertegenwoordigt stilistisch gezien een latere ontwikkeling van het rococo.",
  "Part02_096SPAAR": "Deze kas is in het Hollandse orgellandschap wat moeilijk te plaatsen. De brede rechte lijsten van de tussenvelden, in combinatie met verhoogde zijtorens wijzen eerder in Zuid-Nederlandse richting, in het bijzonder het gebied van de beide provincies Limburg en het aangrenzende deel van Duitsland. Opvallend is de overeenkomst met de orgels in Limbricht en Opitter (B) en met het orgel in het Brabantse Escharen. Het orgel te Spaarndam vertegenwoordigt door zijn slankere proporties een latere ontwikkelingsfase van dit frontttype. De rococo-ornamentiek suggereert bij de vrij conservatieve orgelmakers aan wie dit orgel waarschijnlijk toegeschreven moet worden, een ontstaan ca 1760. Of de beelden van  David en twee engelen met muziekinstrumenten oorspronkelijk zijn, is onzeker.",
  "Part02_097VELP": "Waarschijnlijk moet men de herkomst van dit orgel zoeken in het Zuid-Brabantse gebied, of eventueel in Oost-Vlaanderen. Een lage middentoren komt in de Zuid-Nederlandse orgelbouw van de 18e eeuw zeer vaak voor. Typerend zijn ook de grote ongedeelde tussenvelden. Opvallend en voor de vermoedelijke streek van herkomst karakteristiek is de geringe breedte van de middentoren die slechts vijf pijpen bevat. De ontwerper heeft kennelijk de plastische werking van de kas willen vergroten door de zijtorens even schuin te plaatsen. Iets dergelijks vindt men ook bij het omstreeks 1764 door J.B. Goynaut gebouwde orgel in de Zavelkerk te Brussel. Men lette nog op de zware uitkragende kappen van deze torens. Ook dit heeft zijn parallel in het genoemde Brusselse orgel. Het snijwerk is typerend voor het ontwikkelde rococo. De vormen zijn opvallend plastisch. Zij omvatten C-voluten met schuimwerk, cartouches (onder de torens) en hier en daar nog bloemmotieven. De behoefte aan een zeker naturalisme is hier temidden van de tamelijk geabstraheerde rococo-vormgeving blijven bestaan. Op grond van een en ander lijkt een datering op ca 1760 aannemelijk.",
  "Part02_098WILNI": "De opbouw van dit orgel laat zich zeer wel vergelijken met die van de andere instrumenten van Moreau junior. Ronde middentoren, holle tussenvelden en spitse zijtorens. Ook de vlamtongen tussen de frontpijpen zijn typisch voor deze orgelmaker. De manier waarop de gebogen bovenlijst van de velden als het ware is opgelegd en begint en eindigt met een kleine console, is een typisch Moreau-trekje (vergelijk Oosterhout). Er is echter \u00e9\u00e9n belangrijk verschil: de tussenvelden zijn niet gedeeld en zijn dat ook nooit geweest. In plaats daarvan werkt Moreau hier met verhoogde frontstokken, die door een gesloten paneel aan het oog zijn onttrokken. Dit wijst op een latere ontwikkelingsfase bij Moreau en geeft aanleiding tot een datering omstreeks 1760. De decoratie is in weelderige rococo-vormen uitgevoerd. De driedelige soffiet is vrij eenvoudig, maar de blinderingen vertonen een grote rijkdom. C-voluten vormen de grondslag van deze ornamentiek, maar ook vegetatieve vormen zijn aan te treffen, alles met schuimvormen omspoeld. Men lette ook nog op het langs de bovenlijsten opklimmende snijwerk, wederom gevormd uit C-voluten. Opmerkelijk zijn ook de opengewerkte vleugelstukken die door plantenstengels worden omrankt, terwijl ook hier het schuim hoog opspat. Het meest opmerkelijke deel van de decoratie is de schuimachtige waaier op de middentoren, waaruit muziekinstrumenten tevoorschijn komen. Op de zijtorens bespelen zeer ernstig kijkende gevleugelde putti een fluit en luit. Zij zitten op golfvormige zetels. Om dit alles op de torens te kunnen plaatsen zijn boven op de kappen nog extra pi\u00e9destalles aangebracht.",
  "Part02_099BODEG": "Een zeer sierlijk en beweeglijk rococo front, dat verwachtingen wekt die door het instrument niet vervuld kunnen worden, treft men aan te Bodegraven. Dit fraaie werkstuk berust op een vrij conventioneel fronttype: het `Hollandse' rugpositief. Kenmerkend daarvoor is een zevendelige opbouw: ronde middentoren, gedeelde tussenvelden, spitse zijtorens en geronde tweedelige zijvelden. Men vindt dergelijke rugwerken o.a. bij de oude St-Bavo te Haarlem en de Oude Kerk te Amsterdam. Wat doet nu Hess met dit basisgegeven? In de eerste plaats snoert hij de onderkas aan drie zijden in, wat al de plastische werking vergroot. Dan plaatst hij de tussenvelden, die concaaf worden gemaakt enigszins schuin, wat hij eveneens met de zijtorens doet. Het meest opmerkelijk is echter zijn transformatie van de zijvelden, die hij hoger maakt dan de zijtorens en daardoor prominenter naar voren laat komen; zij krijgen het effect van torens. Dezelfde opbouw paste Hess later nog een keer toe bij het helaas gesloopte orgel van de Augustijnenkerk te Dordrecht (1773). Daarna is hij er niet meer op terug gekomen.\nDe decoratie is tamelijk rijk. Het snijwerk aan de orgelkas bestaat uit C-voluten en schuimelementen. Men lette in het bijzonder op de reusachtige schelp met ervan afspattend schuim onder de middentoren. De wijzerplaat op de middentoren is gevat in wat wel op een schuimtaart lijkt. Joyeus zijn de slingers die het orgel met het snijwerk op de borstwering van de galerij verbinden: reusachtige C-voluten dalen van de zijkant neer en verbinden zich met een ingewikkeld samenstel van in elkaar grijpende voluten waarin ook vegetatieve elementen zijn te herkennen. Deze decoratie herhaalt zich in ge\u00efntensifieerde vorm op de borstwering voor de klaviatuur. Het zojuist beschreven snijwerk vertoont rondere vormen dan de de ornamentiek aan het orgel zelf. Kunnen hieraan verschillende handen hebben gewerkt? Het levendige geheel wordt nog versterkt door de twee putti op de zijtorens die, allebei uitgerust met maar liefst twee bazuinen en met de beentjes van de vloer, zich zeer lijken te amuseren.\nOp het schot achter het orgel is een bij de laatste kerkrestauratie herontdekte architectuurschildering te zien, die het orgel tempelachtige omvat. Het is onzeker wanneer deze schildering werd aangebracht. De omlijsting van de fraaie klaviatuur, die helaas bij de nieuwbouw in 1971 werd verminkt, vertoont een strakkere vormgeving die op een vernieuwing in 1772 zou kunnen wijzen.",
  "Part02_100MIDDE": "Deze orgelkas werd vervaardigd door de timmerman Laurens van de Woesteijne. Het beeldhouwwerk is van de hand van Adriaan van der Bilt en Hendrik van Diest. De vormgeving is vrij strak: de rechte lijnen overheersen. De gedeelde tussenvelden zijn ten opzichte van de torens nogal breed uitgevallen, wat een vage associatie met oudere Vlaamse fronten wekt. Karakteristiek is de in de borstwering opgenomen zich naar beneden door middel van voluten verbredende onderkas. De ornamentiek bestaat voor het grootste gedeelte uit in rococo-zin ge\u00efnterpreteerde C-voluten.",
  "Part02_101TZUM": ".\nZowel rugpositief als hoofdwerk hebben hier een vijfdelige opbouw met uitsluitend ronde torens. Vergeleken met het prototype van dit model bij Hinsz, het orgel in Zandeweer, zijn de verhoudingen verticaler geworden, vooral in het rugpositief. De veel luchtiger decoratie is daarbij natuurlijk ook van grote betekenis. Het snijwerk is van de hand van Johann Georg Hempel, die verscheidene orgels van Hinsz heeft gedecoreerd. Opvallend is dat de lijsten die de tussenvelden verdelen hier gesloten zijn en slechts door enig rudimentair snijwerk worden omspeeld. Het blinderingssnijwerk bestaat voor het grootste gedeelte uit C-voluten en in rococo-zin getransformeerd bandwerk. Opvallend zijn de vleugelstukken aan het rugpositief. Beneden een zich naar buiten openende C-voluut, met daarboven een heftig schuimende partij waaraan een grote C-voluut, die aan een levend wezen doet denken, zich lijkt vast te klampen. De vleugelstukken van het hoofdwerk hebben een vergelijkbare opbouw, maar de schuimende massa die zo opvalt bij het rugwerk, ontbreekt hier. Het geheel maakt een iets stijvere indruk. Is het soms in 1882 vernieuwd? In elk geval werden in dat jaar de kuifstukken op de torens van het hoofdwerk aangebracht, ter vervanging van drie beelden. De Van Dams die deze kuiven lieten plaatsen, moeten over uiterst bekwame beeldsnijders hebben beschikt die zich goed in de vormentaal van het orgel hebben weten in te leven. Men lette voorts nog op het virtuoze snijwerk rondom het wapen op het rugpositief en op de aardige wapenschildjes die eronder hangen.",
  "Part02_102ALKMA": "De opbouw van dit orgel is grotendeels gelijk aan die van het orgel in de Engelse kerk te Amsterdam. Alleen is het vijfdelige front uitgebreid met twee halfrond weglopende zijvelden, die in dit geval bedoeld zijn als verbinding tussen het orgel en de architectonische omlijsting. Het orgel is gevat in een monumentale klassieke zuilenstelling waarvan de opbouw met gebogen fronton onmiskenbare associaties oproept met barokke kerkgevels. De middenpartij, waarin het orgel is ondergebracht, springt iets uit. Voor de herkomst van het idee het orgel zo monumentaal te omlijsten, hoeven wij niet ver te zoeken: de inspiratiebron is vrijwel zeker de onderkas van het orgel in de nabijgelegen St-Laurens. Ook daar wordt een orgel, in dit geval het rugpositief, omvat door een zuilenstelling, die met de kerkwanden is verbonden door middel van pilasters. De orgelpartij in de Kapelkerk bestaat  uit twee verdiepingen. De vormgeving van de eerste verdieping is ontleend aan de dorische orde: men lette vooral op het fries met triglifen, dat wordt gedragen door sobere pilasters en, waar het overkraagt, door consoles met palmetten. De consoles die zich aan de zijkant onder het fries bevinden,  krijgen een tegenbeweging in de voluten bij de hoekzuilen. In overeenstemming met de voorschriften van de klassieke ordeboeken hebben de zuilen van de tweede etage ionische kapitelen. Het uitspringende middengedeelte van de zuilenstelling wordt bekroond door een frontaalboog. De architectonische vormen van de omlijsting keren terug in het eigenlijke orgel. Men zie de modillons in de kap van de middentoren en het zware voetstuk daaronder. Een dergelijke integratie van orgel en architectuur is in Nederland uitzonderlijk. De ornamentiek op het orgelfront zelf vertoont rococo-vormen, voornamelijk geschulpte C-voluten met hier en daar nog enige vegetatieve elementen. Op de torens ziet men rechts putti met een harp en een viool en rechts putti die kennelijk aan het zingen zijn. In het midden het door leeuwen vastgehouden en door een lauwerkrans bekroonde stadswapen. Het snijwerk van de orgelkas is afkomstig van de beeldsnijders Asmus Frauen en Willem Straatman, die ook de fraaie preekstoel van beeldhouwwerk voorzagen.",
  "Part02_103EGMBI": "Het meubel is van eikenhout met mahoniefineer. De onderkast is voorzien van schijnladen. Het bovengedeelte omvat drie pijpvelden en wordt afgesloten door een flauw gebogen lijst die aan beide zijden \u00e9\u00e9n keer inzwenkt. Het snijwerk van de blinderingen en de bovenlijst vertoont eenvoudige rococo vormen. Opvallend is het grote aantal beelden op het orgel dat een muscierend gezelschap uitbeeldt.",
  "Part02_104GRAVE": "Bij deze orgelkas komen verscheidene tendenzen tezamen. De combinatie van een ongedeelde middentoren met een stringente scheiding tussen hoofd- en bovenwerk door middel van rechte lijsten, kan op inspiratie door het Garrels-orgel in Maassluis wijzen. De hoofdvorm is echter gebaseerd op de eigen vormgevingsprincipes van B\u00e4tz. Men zou kunnen zeggen dat hij het type Schalkwijk hier als uitgangspunt heeft genomen en het met een bovenwerk heeft uitgebreid. De overhoekse ronde zijtorens wijzen in die richting. De rechte bovenlijsten van de tussenvelden van dat orgel vinden wij terug in de rechte lijsten tussen hoofd -en bovenwerk. De strenge scheiding tussen de beide werken wordt echter door de gebogen vorm van de binnenste tussenvelden en hun lijstwerken enigszins verzacht. De gedeelde tussentorens konden in hoofdwerk en bovenwerk zonder meer een plaats krijgen, alleen werden zij in Den Haag spits in plaats van rond, waarschijnlijk omdat ronde tussentorens bij een dergelijke grote hoogte het geheel tamelijk plomp zouden maken. Anders dan in Schalkwijk maakt B\u00e4tz hier de binnenste tussenvelden hol, terwijl de buitenste juist vlak worden. De binnenste tussenvelden zijn bij hoofd- en bovenwerk tweedelig; hun labiumverloop is ongeveer parallel. De enkelvoudige buitenvelden hebben juist een tegengesteld labiumverloop. Evenals te Schalkwijk loopt de onderkas recht naar beneden door, maar een insnoering, zoals voorheen gebruikelijk, wordt nog wel aangeduid.\nHet rugpositief heeft de gebruikelijke Hollandse zevendelige opbouw, met afgeronde zijvelden, die hier opvallend genoeg van V-velden zijn voorzien. Het snij- en beeldhouwwerk is afkomstig van de uit Duitsland afkomstige beeldsnijder Andries Everhardt Francke. Het blinderingssnijwerk omvat C-voluten, veel schuimwerk en ook rocailles. Volgens de ontwerptekening had het hoofdorgel in zijn bovendeel van bescheiden vleugelstukken voorzien moeten worden. Deze zijn bij de uitvoering achterwege gebleven. Wel is de onderkas, in afwijking van genoemd ontwerp, van vleugelstukken voorzien. Op de borstwering ter weerszijden van het rugwerk zijn opzetstukken aangebracht in weelderige rococo-vormen waartussen instrumententrofee\u00ebn. Deze vindt men ook op de middentoren van het rugpositief en op de zijtorens van het hoofdorgel. Musicerende putti zijn op verschillende plaatsen aan te treffen: op het rugpositief zien wij een bazuin- en een luitspeler, terwijl op het hoofdorgel de zangkunst wordt beoefend en de dwarsfluit bespeeld. Koning David, met zijn harp op de middentoren van het hoofdorgel gezeten, laat zijn blik welwillend op de kleine zanger aan zijn rechter zijde rusten.",
  "Part02_105OOSTE": "Een van de mooiste Nederlandse huisorgels. Het prachtige wortelnoten fineer van de eikenhouten kas is onge\u00ebvenaard. De kas is van een zeer ongebruikelijk model. Deze omvat een driedelig hol middenveld en twee zijtorens met naar boven uitbuigende kappen. Het holle middenveld bestaat uit een enkelvoudig middendeel met V-vormig labiumverloop en twee gedeelde zijvelden. In de ornamentiek vallen vooral de geschulpte C-voluten op. Deze worden soms zodanig aan elkaar gekoppeld dat zij bijna een cirkelvormige figuur vormen. Een dergelijke decoratie is ook van andere orgels van Teschemacher bekend. De luiken zijn beschilderd met instrumententrofee\u00ebn. De iets smallere onderkas wordt verlevendigd door fraai opgelegde lijstwerk in beweeglijke rococo-vormen. Boven het middenveld een zittende koning David met harp.",
  "Part02_106UTRGE": "Een kabinetorgel van het schrijfkabinettype waarbij de bovenkast ondieper is dan het bureauvormige benedengedeelte. De benedenkast is voorzien van drie schijnladen, waarvan de onderste bolvormig is vormgegeven. De bij dergelijke orgels veel voorkomende hoekstijlen met leeuwenpoten zijn ook hier te vinden. In de bovenkast treft men drie pijpvelden aan. Opmerkelijk is de plastische vorm van de bovenlijst. Boven de zijvelden ziet men een ingezwenkte boog en een rechte knik, terwijl het middengedeelte haast paraboolvormig wordt afgesloten. Het blinderingssnijwerk vertoont eenvoudige rococo-vormen, vooral bestaande uit C-voluten. Het beslag op de laden lijkt op een latere stijlperiode te wijzen.",
  "Part02_107BREDA": "Bij dit eenvoudige vijfdelige front valt op dat de beide etages van de tussenvelden slechts in geringe mate op elkaar zijn afgestemd. De benedenvelden vertonen een naar het midden toe aflopende labiumlijn, terwijl de labia in de vrij lage bovenvelden slechts een weinig naar het midden toe oplopen. De frontindeling herinnert enigszins aan de fronten van Moreau jr, die immers veelduldig tamelijk 'verschrompelde' bovenvelden met een vrijwel recht labiumverloop ontwierp. Aangezien Moreau ook in Breda en omgeving werkzaam was (Oosterhout), is een dergelijke invloed op K\u00f6nig zeker niet uit te sluiten. Wel moet worden opgemerkt dat hij de bovenvelden royaler proportioneert dan Moreau dit placht te doen, terwijl de karakteristieke wijze waarop laatsgenoemde zijn boven- en tussenlijsten bij de tussenstijlen liet aansluiten, hier niet is te vinden. Het snijwerk werd begonnen door Albert Groen en na diens overlijden door de beeldsnijder Fran\u00e7ois Reinier overgenomen. Ondanks de late bouwtijd, is hier nog niet echt sprake van rococo. De vormgeving tendeert nog naar de late Lodewijk XIV. Aardig is de tribune met haar uitbuikende middendeel.",
  "Part02_108EST": "Dit orgel herinnert vrij sterk aan het door Verhofstad gebouwde orgel in de Paradijskerk te Rotterdam. Men zie de eigenaardige tweedelige bolle velden ter weerszijde van de middentoren. Het schijnbaar schuin weglopen van de zijtorens in het Rotterdamse front vindt zijn parallel in de iets schuin geplaatste holle zijvelden. De Crane, de maker van dit orgel,  was organist aan het Verhofstadt-orgel te Culemborg. Men neemt in de regel aan dat hij autodidact was en zich vooral op het werk van Verhofstadt ori\u00ebnteerde. Het is dus zeer wel denkbaar dat hij zich door het Paradijskerk-orgel heeft laten inspireren. De opbouw met bolle velden ter weerszijden van de middentoren keert later terug bij de orgelmaker Mitterreither en op zeer monumentale schaal bij het orgel in de St-Maarten in Zaltbommel. Het snijwerk van de blinderingen bestaat grotendeels uit C-voluten met schuim-elementen, een typisch rococo-trekje. Curieus zijn de krullen op de stijlen. De Crane past een vergelijkbare decoratie toe bij zijn orgels in Waspik en Batenburg. De vleugelstukken bevatten muziekinstrumenten. Een wel zeer potige David bespeelt, op de middentoren gezeten, zijn harp. Putti, die op de wapens van de schenkers leunen, flankeren hem.",
  "Part02_109HOORN": "De hoofdwerkkas van dit orgel is een nadere uitwerking van het concept van Oosterhout (Schalkwijk). Dit was duidelijk een experiment. In Hoorn werkt B\u00e4tz het nader uit, waarbij hij het systematischer en strakker maakt. In Schalwijk lopen de rechte bovenlijsten van de tussenvelden aan de buitenzijde van de zijtorens als het ware een klein stukje door, waarna de concave, van een gebogen bovenlijst voorziene, zijvelden volgen. In Hoorn trekt hij de consequentie uit een en ander en maakt hij het buitenste veld tot het exacte spiegelbeeld van het binnenste veld, waardoor de zijtorens het middelpunt worden van een symmetrische compositie. Bij het aldus gecre\u00eberde geheel sluiten zich dan weer de van Schalkwijk bekende overhoekse ronde torens aan. Het rugpositief heeft de gebruikelijke zevendelige opbouw van ronde middentoren, tussenvelden (hier tweedelig), spitse zijtorens en geronde zijvelden. De ornamentiek vertoont de karakteristieke rococo-vormen van opengewerkte en geschulpte voluten en schuimwerk. Opvallend is met name het wilde snijwerk op de borstwering, waarvan de vormen terugkeren in de opzetstukken op de zijtorens van het rugpositief. Schuimwerk overheerst in de soffiet onder het rugpositief. Op de middentoren van het rugwerk is een lier aangebracht. Op de torens van het hoofdwerk ziet men vuurpotten en op de middentoren een instrumententrofee.",
  "Part02_110BARNE": "het hoofdwerk van dit orgel vertoont verscheidene overeenkomsten met het orgel uit Oldebroek, dat zich thans te Heemstede bevindt. De opbouw is in hoofdzaak gelijk, al steekt de toren hier niet zo hoog uit boven de zijtorens. Een punt van overeenkomst is ook de vijfhoekige kap boven de middentoren en het dito snijwerk eronder. Men neemt dan ook aan dat dezelfde orgelmaker aan beide orgels heeft gewerkt. Als naam wordt wel Andreas Johannes Paradijs genoemd, maar zeker is dat niet. Het is met de decoratie van het hoofdwerk een wat vreemde zaak. Aan de ene kant zijn er onmiskenbare overeenkomsten met het orgel in Heemstede, met name de vleugelstukken, die thans aan de moderne pedaaltorens zijn aangebracht, met hun slingers in hun bovendeel. Evenals te Heemstede zijn in de vleugelstukken figuren aangebracht. De engeltjes in Heemstede maken echter meer een geheel uit met de decoratie dan de beeldjes van David en de aartsengel Michael, die beide een krul in het beeldhouwwerk als voetstuk gebruiken. De blinderingen zijn hier geheel anders van karakter. De decoratie aan de bovenzijde van de middentoren is geheel gesloten, de overige blinderingen kenmerken zich door zeer vlakke vormen. De voor het rococo kenmerkende geschulpte vormen zijn hier al te vinden, maar tot het uiterste vereenvoudigd en afgevlakt. Men lette nog op de blinderingen bij de tussenvelden. Aansluitend bij de pijpvelden ziet men driehoekige stukken snijwerk; daartussen brede rechthoekige banden in dezelfde vorm. Tussen de torens ziet men evenals te Heemstede een grote krul, waaruit een vogelfiguur voortkomt, maar de vormen zijn veel grover dan daar. Hier moet in elk geval een andere beeldsnijder aan het werk zijn geweest, die het andere orgel wel gekend moet hebben. Misschien moest hij andersmans werk voltooien. Op de middentoren ziet men het wapen van de schenker Baron Van Essen van de Schaffelaar.\nMet het rugpositief zijn wij in een andere wereld. Het is een gedrongener versie van het hoofdwerk, maar niettemin veel eleganter. Dat ligt vooral aan het rijke snijwerk in rococo-vormen. Men ziet C-voluten met brede opengewerkte randen, doorsneden door plantmotieven. Van de torens lijkt het schuim af te slaan, vooral tussen de torens spat het hoog op. Opvallend is dat de zijwanden van het rugwerk zijn opengewerkt, zoals dat ook bij het orgel in de hervormde kerk te Nijkerk het geval is. Een toeschrijving aan de maker van de Nijkerkse kas, Andries van Bolder is hieruit echter niet af te leiden, aangezien de detaillering bij beide orgels sterk verschilt.",
  "Part02_111KATWR": "Voor het eerst komt Assendelft hier met een gedeelde middentoren bij deze acht-voets variant van zijn vertrouwde vijfdelige opbouw. Van belang voor de indruk van het geheel is dat nu ook de zijtorens rond worden uitgevoerd, terwijl ze bovendien breder zijn dan de middentoren. De middenpartij wordt door de zijtorens op een welhaast rondborstige wijze omhelsd. Het ornament, dat nog steeds de rococo-vormen vertoont, is slanker en transparanter geworden. Aardig zijn de engeltjes met bazuin en harp. Een prachtig gestuct rococo-plafond onder het orgel is door de zinloze verplaatsingen van het instrument verloren gegaan.",
  "Part02_112KATWZ": "Deze kas is op te vatten als een vereenvoudigde versie van het type Schalkwijk, waarbij de overhoekse ronde zijtorens achterwege bleven en de concave zijvelden en ronde tussentorens niet gedeeld werden. De zijvelden kregen wel meer volume dan in Schalkwijk. De ornamentiek is wederom in rococo-vormen, waarbij vooral de fraaie vleugelstukken opvallen met hun fantasievolle verstrengeling van voluten, schelpmotieven en dergelijke. Sierlijk is ook de soffiet waarin schuimmotieven de boventoon voeren. Op de middentoren ziet men een zittende David, op de tussentorens instrumenttrofee\u00ebn en op de zijvelden putti: de linker bespeelt een luit, de rechter dirigeert.",
  "Part02_113KRABB": "Dit vijfdelige orgel is in frontopbouw verwant aan de orgels van Pieter Assendelft: ronde midentoren, smalle licht gebogen tussenvelden en spitse zijtorens. De decoratie omvat C-voluten die in rococo zin zijn getransformeerd en verder schuimmotieven. In de vleugelstukken ziet men putti, links met een tamboerijn en rechts met een gitaar. Fraai is de soffiet met in het midden twee bazuinblazende engelen en twee engelenkopjes op de hoeken.",
  "Part02_114SCHEV": "Een voorbeeld van een groter orgel van Steevens. De in vergelijking tot de zijtorens nogal smalle middentoren zou op invloed van Assendelft kunnen wijzen. Opmerkelijk is de radicale rechtlijnige tweedeling van het middendeel van het front, waardoor de indruk van een bovenwerk wordt gewekt, terwijl dit orgel oorspronkelijk slechts \u00e9\u00e9n manuaal had. De vorm van de tussenvelden van dit \"bovenwerk\" herinnert aan de fronten van de jonge Moreau (Oosterhout, Hervormde Kerk, Gameren, Gereformeerde Kerk). Het snijwerk is in een vrij terughoudende variant van het rococo uitgevoerd, met opengewerkte C-voluten en enig bladwerk. Uitbundig schuimwerk ontbreekt echter. Dit snijwerk is evenals de drie beelden van een zittende David met harp en twee bazuinblazende engelen van de hand van Josephus de Bondt.",
  "Part02_115TILBU": "Dit orgel vertoont opvallende overeenkomst met het hoofdwerk van het iets oudere orgel in de Oosterkerk te Hoorn. Ook hier de door tussenvelden met rechte bovenlijsten geflankeerde ronde tussentorens en overhoekse ronde zijtorens. De ornamentiek is hier echter iets voller en minder scherp dan het hier en daar wat sprietige snijwerk in Hoorn, waardoor het geheel toch anders werkt. Evenals in Hoorn zijn op dit orgel C-voluten aangebracht, maar ook meer uitgesproken vegetatieve vormen. Op de middentoren een instrumententrofee, op de andere torens vlampotten.",
  "Part02_116VAALS": "De vormgeving van dit orgel is wat moeilijk te plaatsen. Het lijkt op het eerste gezicht enigszins Zuid-Duits. Van connecties van Hilgers met Zuid-Duitsland is echter niets bekend en zij zijn ook niet zeer waarschijnlijk. Bovendien blijkt bij nadere beschouwing dat orgels van dit type in de Zuid-Duitse orgelbouw niet voorkomen. Overeenkomst lijkt wel te bestaan met het orgel dat thans in het stadhuis te Maastricht staat. Orgels met een dergelijk front werden in het Luikse wel vaker gebouwd. Wij menen echter dat de vormgeving van het orgel in Vaals een andere oorsprong heeft. Wanneer men dit orgel namelijk vergelijkt met het oudst bekende instrument van Joannes Petrus Hilgers (de zoon van Johann Baptist Hilgers), het orgel in de Hervormde Kerk te Egmond-Binnen, wordt de oorsprong van het in Vaals verwezenlijkte concept duidelijk. Het is een vergrote en verrijkte versie van een kabinetorgel. De voor vele kabinetorgels karakteristieke driedelige opbouw wordt hier uitgebreid met zijvelden. In plaats van de voor huisorgels gebruikelijke vlakke opbouw heeft het front hier een lichte welving, bol in het middenveld en de zijvelden, hol in de tussenvelden. De stijlen tussen de velden vallen nauwelijks op, zodat de pijpen bijna \u00e9\u00e9n plastische compositie vormen. Als blindering dienen alleen sobere lambrequins. De bovenlijsten krijgen bij het middenveld een voluutvormig verloop en breken in het midden krulvormig af om plaats te geven aan een door schuimwerk omgeven cartouche, met daarboven een zonneschijf met geschilderde Christuskop. De vleugelstukken bestaan uit naar binnen en naar buiten gekeerde, in schelpvorm getransformeerde, C-voluten. Grote door schuim omspatte C-voluten begeleiden de ingesnoerde onderkas. Het overige ornament is uiterst discreet van karakter. Hilgers heeft hier een waarlijk origineel werkstuk tot stand gebracht.",
  "Part02_117MAAST": "Dit eenvoudige type kas met drie vlakke velden in de vorm van een ingezwenkte topgevel moet in het Luikse gebied al vroeg zijn voorgekomen. De overeenkomst met het Noord-Nederlandse kabinetorgel berust waarschijnlijk op toeval. Bij een verdere ontwikkeling van dit model konden ook de tussenstijlen vervallen. Het waarschijnlijk laat 18-eeuwse orgel van Saint-Hadelin in de provincie Luik is daarvan een voorbeeld. Een beweeglijker en monumentaler voorbeeld van een dergelijke aanleg is het fraaie orgel in het Zuid-Brabantse O.L. Vrouwe Lombeek (1753, J.B. Goynaut). Een vergelijkbare opzet waarbij de middenpartij de torenvorm kreeg, kwam in de Zuid-Nederlandse orgelbouw ook regelmatig voor. Men zie het orgeltje in de St-Gertrudis te Bergen op Zoom. Het Maastrichtse orgel bevat weinig stijlkenmerken. Het snijwerk van de wangstukken zal wel vroeg 19e-eeuws zijn.",
  "Part02_118UTRPI": "Een typisch kabinetorgel van Hess, gefineerd met notenhout, waarbij de tweedelige opbouw van het aan de Engelse meubelbouw ontleende schrijfkabinet ook in de indeling van het front wordt overgenomen. De beide pijpvelden zijn in deuren ondergebracht. De onderkast is voorzien van laden. Anders dan bij de meeste Amsterdamse kabinetorgels zijn hier geen overhoekse hoekstijlen aangebracht, terwijl ook de leeuwenpoten ontbreken. De onderkast bevat drie schijnladen, met van boven naar beneden een bolling, een holling en een bolling. Opvallend en typerend voor Hess is het opengwerkte raam met snijwerk boven het klavier; men ziet daar een instrumententrofee temidden van rococo-bandwerk. De bovenkast wordt afgesloten door een een gebogen lijst met rechte knikken en een paraboolachtige boog boven het middendeel. Beide pijpvelden hebben een V-vormig labium verloop. Opvallend is dat de pijpvelden aan alle vier zijden van snijwerk, in eenvoudige rococo-vormen, zijn voorzien.",
  "Part02_119AMERS": "Een van de weinige vijfdelige balustrade-orgels van B\u00e4tz sr. Het enige andere is het orgel gebouwd voor de Doopsgezinde kerk te Haarlem, later in de Bakenesserkerk aldaar (1783). De opbouw is eenvoudig: een brede ronde middentoren, holle tweedelige zijvelden en spitse zijtorens. De tussenvelden worden aan de bovenzijde door vrij geprononceerde lijsten afgesloten. Daarboven bevindt zich snijwerk. Een en ander is dus afwijkend van de Hollandse gebruiken. De decoratie vertoont eenvoudige rococo-vormen, in hoofdzaak geschulpte C-voluten.",
  "Part02_120DEPOL": "Een kabinetorgel met een ongebruikelijk rijke decoratie. De onderkas moet in het begin van de 19e eeuw drastisch zijn gewijzigd, getuige de hoekzuilen met koperen kapitelen en basementen. De met mahoniehout afgewerkte bovenkas bevat de bij kabinetorgels gebruikelijke indeling van drie pijpvelden, waarvan het middelste een V-vormige labiumverloop en de zijvelden een naar het midden aflopende labiumlijn te zien geven. De gebogen bovenlijst zwenkt aan beide zijden \u00e9\u00e9n keer in. Zeer ongebruikelijk is dat de omlijsting van de pijpvelden geheel in reli\u00ebf is versierd. De vormen vertonen vooral geabstraheerde vegetatieve elementen, strikken en hier en daar enig schuimwerk. Rijk bewerkt is ook het kuifstuk dat als voetstuk dient voor een staande David. Op de hoeken bevonden zich vroeger twee bazuinblazende engeltjes.",
  "Part02_121LEEUW": "De grenen kas van dit kleine orgel kan heel goed uit 1766 stammen, maar bezit geen herkenbare historische identiteit meer. Er zijn waarschijnlijk wel blinderingen aanwezig geweest, maar die waren bij aankoop reeds verdwenen. Mogelijk zijn de zijveldjes oorspronkelijk iets hoger geweest. Sporen van een verbouwing wijzen in die richting. De in 1977 gekozen kleurstelling accentueert het historisch karakter allerminst.",
  "Part02_122OENE": "Uitgangspunt voor de compositie van dit orgelfront was het orgel in de Lutherse kerk te Amersfoort. De vijfdelige opbouw daarvan werd vrijwel letterlijk overgenomen en uitgebreid met ongedeelde zijwaarts weglopende zijvelden die ongeveer de dezelfde hoogte hebben als de tussenvelden. De zijvelden zijn heel wat geprononceerder als de vergelijkbare zijvelden bij B\u00e4tz' eersteling in Mijnsheerenland. De manier waarop de tussenvelden worden afgesloten door gesloten lijsten met daarboven snijwerk, is ook in de Lutherse kerk te Amersfoort te vinden. De ornamentiek is in rococo-stijl. Men ziet C-voluten, bandwerk en vegetatieve elementen. Men lette nog bijzonder op de soffiet met haar schuimende rand en geabstraheerde plantmotieven. Kenmerkend voor B\u00e4tz is de terughoudende behandeling der vleugelstukken. De middentoren draagt een zeer goed uitgeruste instrumententrofee. De beide putti op de zijtorens zingen kennelijk uit een boek, terwijl op de zijvelden vlampotten zijn te zien.",
  "Part02_123ADAM": ".\nDit met mahoniehout afgewerkte kabinetorgel is een forse variant van het instrument in de Geertekerk te Utrecht. Het is van het schrijfkabinettype en bevat schijnladen in de onderkast. De onderste en bovenste laden zijn bol, de middelste is hol. Opvallend is het hoge gedeelte tussen klavier en bovenkast. Deze bevat drie pijpvelden, waarvan het middelste een V-vormig labiumverloop te zien geeft, terwijl de zijvelden naar het midden aflopen. De zijvelden worden afgesloten door een holle ingezwenkte lijst met een rechte knik, terwijl het het middenveld een brede rondboog als afsluiting heeft. Als gebruikelijk een console in het midden. Het snijwerk vertoont eenvoudige rococo-vormen.",
  "Part02_124DENHE": "Een front van het bekende Assendelft-type, met ronde middentorens, smalle gedeelde tussenvelden em spitse zijtorens. Van de ornamentiek is een groot deel weggenomen. Het nog aanwezige snijwerk aan de middentoren herinnert aan Zuidschermer: luchtige opengewerkte C-voluten en bandmotieven. De soffiet is meer in de breedte uitgewerkt. Zij herinnert met het vele schuimwerk aan het Assendelft-orgel in De Cocksdorp, maar is minder plastisch, al zorgen de schelpen onder de zijtorens in dit opzicht voor een tegenwicht.\n\nOrgelnummer 325",
  "Part02_125SEXBI": "Dit orgel heeft vrijwel dezelfde opbouw als het iets oudere instrument in Tzum. Ook hier bij hoofdwerk en rugpositief een vijfdelige opzet met uitsluitend ronde torens in dezelfde verhoudingen als in Tzum. De decoratie is wederom van Johann Georg Hempel. Zijn snijwerk is hier iets rijker dan in Tzum. Men ziet elkaar doorsnijdende C-voluten, bandwerk, alles met licht schuimwerk en vrij grof uitgewerkt. De vleugelstukken zijn van een geheel ander karakter. Ook hier C-voluten in verschillende combinaties, maar alles veel luchtiger. Bloemen en hoorns van overvloed komen uit het volutenwerk te voorschijn. Deze zijstukken werden aangebracht in 1837 door Luitjen Jacob en Jacob van Dam. Anders dan in Tzum zijn hier op het hoofdwerk de beelden van David en twee bazuinblazende engelen bewaard gebleven.",
  "Part02_126WASPI": "Een aantal zaken is opmerkelijk bij dit orgel. In de eerste plaats het onderpositief met zelfstandige kas, dat eerder aan een rugwerk doet denken. Het idee om een balustradeorgel met onderpositief te vervaardigen, zal De Crane wel hebben ontleend aan het Verhofstadt-orgel in Culemborg, waar hij zelf organist was. Hoe hij er echter toe kwam dit als pseudo-rugpositief vorm te geven, is onduidelijk. Opvallend is in de tweede plaats de grote hoogte van de torens van het hoofdwerk ten opzichte van de tussenvelden . Dit is ook in Culemborg het geval, maar daar is deze ruimte grotendeels opgevuld door snijwerk, waardoor het minder opvalt. De tussenvelden zijn hier enkelvoudig en sterk gebogen, wat een beweeglijk effect teweeg brengt. Opmerkelijk zijn de sterk uitstekende onderlijsten van de ronde torens. Het onderpositief herhaalt de opbouw van het hoofdwerk. Het snijwerk is vervaardigd door de Udense beeldhouwer Petrus Verhoeven, die ook de preekstoel in de kerk decoreerde. Dat hij ook de orgelkas zou hebben vervaardigd, zoals wel wordt beweerd, blijkt nergens uit de bronnen. Hij bedient zich van tamelijk vlezige rococo-vormen, waarbij vooral C-voluten, geschulpte randen en gestileerde plantmotieven zijn toegepast. In de bescheiden wangstukken van het hoofdwerk zijn muziekinstrumenten aangebracht, waarbij ook het slagwerk (pauk, triangel) niet ontbreekt. De krullen onder op de stijlen zijn een handelsmerk van De Crane.",
  "Part02_127WINSC": "Een eenvoudig en in decoratie zeer verarmd kabinetorgel. De hoofdvorm van de onderkas is bewaard gebleven, de bovenkas is verhoogd door het aanbrengen van een gedeelte tussen klaviatuur en pijpenfront, waarvoor een gedeelte van de deuren werd gebruikt. De bij de Nederlandse kabinetorgels gebruikelijke driedelige opbouw is ook hier te vinden. De gebogen bovenlijst vertoont aan beide zijden \u00e9\u00e9n inzwenking en een rechte knik. Behalve het kuifstuk is alle snijwerk verdwenen.",
  "Part02_128WOERD": "Dit orgelfront kan men opvatten als een sterk gereduceerde versie van het front van het M\u00fcller-orgel in de St-Bavo te Haarlem. B\u00e4tz neemt daarvan het hoofdwerkgedeelte vrijwel letterlijk over. Hij breidt dit geheel vervolgens uit met wel zeer sterk gereduceerde zijtorens met slechts vijf pijpen. De gesloten lijsten boven de tussenvelden, die B\u00e4tz veelvulig toepastte, zijn hier achterwege gebleven. Opvallend is dat van een insnoering van de onderkas nu bijna geen sprake meer is. Zij wordt zelfs nauwelijks nog aangeduid. Het rugpositief volgt de gebruikelijke \"Hollandse\" opbouw met ronde middentoren, even schuin geplaatste tussenvelden, en zijtorens en geronde zijvelden onder \u00e9\u00e9n gemeenschappelijke bovenlijst. Het snijwerk is van de hand van de Leidse beeldsnijder Johannes Schad\u00e9, die later veel met Johannes Mitterreither heeft samengewerkt. De door hem gebruikte basisvormen zijn tamelijk eenvoudig: C-voluten, schuimmotieven en linten. Hij bewerkt deze vormen zodanig dat er een bijna metalige scherpte ontstaat, bij een grote doorzichtigheid. Zie met name het snijwerk op de borstwering. Op het rugpositief ziet men ter weerszijden van het stadswapen putti met een hoorn en een bazuin. Op het hoofdorgel wordt een zittende koning David geflankeerd door vier musicerende putti. Alles bijeen een feestelijk geheel in een verder vrij sober en strak kerkgebouw.",
  "Part02_129SITTA": "Deze kas is een voorbeeld van het beproefde Assendelft-type. De profilering van de torens en de vorm van het blinderingssnijwerk zijn ten zeerste verwant aan de bij het Ittervoortse orgel gehanteerde vormen. Opmerkelijk is de decoratie van de onderbouw, met name het asymmetrische plantenmotief, bijna Jugendstil 'avant la lettre'. Of dit origineel is, staat niet vast. Het kan zeer wel zijn vervaardigd om de in ieder geval niet originele onderkas te verlevendigen.",
  "Part02_130WASSE": "Bij dit orgel grijpt Hinsz terug op het concept van Appingedam (1744), dat hij had ontleend aan het rugpositief van de Zwolse St-Michael, maar buikiger had gemaakt. Evenals in Appingedam distanti\u00ebren de spitse zijtorens zich van de geronde zijvelden door een verkropping in de lijsten. Er zijn ook enige verschillen van belang. Zo zijn de zijtorens in Wassenaar iets volumineuzer dan in Appingedam. Verder is hier de integratie van onder- en bovenkas veel beter geslaagd. Nog steeds is de onderkas ingesnoerd. De onderkas is echter lager dan in Appingedam en springt hier minder sterk naar voren, terwijl in de hoek tussen het onderkasgedeelte onder de zijtorens en de insnoeringsconsole nog een extra geornamenteerde console is aangebracht. De beeldhouwer J. Olthof uit Den Haag vervaardigde de kapitelen voor de zuilen onder het orgel, de consoles onder de torens en het blinderingssnijwerk. Zijn collega J. Woortman uit Haarlem maakte het wapen van de schenker, de graaf van Wassenaar, dat thans op een herenbank is geplaatst, het snijwerk op de borstwering, de zijvleugels, die wel heel bescheiden zijn uitgevallen, en vijf ornamentstukken boven het orgel. Wat daarmee bedoeld wordt, is niet duidelijk. Het blinderingssnijwerk is hoogst opmerkelijk. Men herkent hier en daar nog de opengewerkte en geschulpte C-voluten die voor het rococo kenmerkend zijn. De vormen worden echter steeds dunner en metaalachtiger. Waren eerder in de 18e eeuw de voluten nog plastische figuren, hier zijn er slechts enige hoofdlijnen van overgebleven, die in steeds gecompliceerdere patronen met elkaar worden verbonden. Men lette in het bijzonder op het snijwerk in de tussenvelden. In 1792 vergrootte L. van Dam het orgel met een rugpositief. Daarbij volgde hij de opbouw van het hoofdorgel vrijwel volledig na. Wie het snijwerk vervaardigde, is niet bekend. Het desintegratieproces dat men in het snijwerk van het hoofdorgel zou kunnen ontwaren, lijkt zich hier voort te zetten. Men ziet nog enige vegetatieve vormen en enkele voluutkrullen. De decoratie wordt echter overheerst door een tot het uiterste geabstraheerd bladmotief dat men ook als schakels van een ketting zou kunnen opvatten. Uit de verte lijkt het nog enigszins op rococo, maar van dichtbij kan men vaststellen in een andere wereld terecht te zijn gekomen.",
  "Part02_131BATEN": "Bij dit orgel leverde De Crane een soberder en gedrongen versie van het hoofdwerk in Waspik. De opbouw is identiek, alleen de proporties verschillen, waardoor een geheel andere indruk ontstaat. Het snijwerk vertoont eenvoudige rococo vormen. Opmerkelijk zijn de krullen onder op de stijlen, iets dat De Crane ook bij zijn orgel in Est toepaste en, op zeer bescheiden schaal, ook in Waspik. Men lette nog op de sierlijke engeltjes op de torens.",
  "Part02_132HAREN": "Deze zevendelige kas is voor Hinsz tamelijk ongebruikelijk. Zij bestaat uit een ronde middentoren, zijvelden van twee etages, spitse zijtorens en smalle enkelvoudige vlakke zijvelden. Zijvelden en spitstorens hebben een gemeenschappelijke bovenlijst. Deze opbouw is verwant aan het orgel in de Buitenkerk te Kampen, waar de zijvelden twee etages hebben. In Kampen worden de kappen van de spitstorens als zodanig gemarkeerd door een verkropping in de lijst die torens en zijvelden verbindt. In Haren ontbreekt een dergelijke verkropping. Blijkens het contract zou hier een bestaande kas vergroot moeten zijn. Uit de constructie van de kas valt echter niet af te leiden wat Hinsz heeft aangetroffen en wat hij heeft toegevoegd. Het lijkt aannemelijk de kas toch in de eerste plaats te beschouwen als een concept van Hinsz. Opvallend is het snijwerk. Het vertoont vooral C-voluten van een vaak onregelmatige vorm, die elkaar veelvuldig snijden. Enig rudimentair schuimwerk valt ook nog te ontwaren, maar het geheel heeft nog weinig van het rococo. De vormen zijn extreem dun, om niet te zeggen sprietig, geworden. Men lette vooral op het snijwerk boven de tussenvelden. De rococo-esthetica nadert hier zijn einde. In de vleugelstukken ziet men nog de traditionele Groningse bazuinblazende engelen temidden van stekelige takken. Wij zijn hier wel ver verwijderd van de weelderige vormen die Jan de Rijk en Caspar Struiwig aan dergelijke vleugelstukken wisten te geven.",
  "Part02_133NOOTD": "De jonge Assendelft volgt in dit orgel het type dat door zijn vader werd ontwikkeld in Katwijk a/d Rijn. Ook hier een gedeelde middentoren, smalle gedeelde zijvelden en forse ronde zijtorens. De middenpartij lijkt iets geprononceerder dan in Katwijk, waardoor het snijwerk boven de tussenvelden ook sterker kan spreken. Al het snijwerk is zeer transparant en vertegenwoordigt daarmee de slotfase van het rococo.",
  "Part02_135OVERL": "De onbekende bouwer van dit orgel behoorde vrijwel zeker tot de kring van Ludovicus de Backer. Hij nam voor dit orgel de opbouw van De Backers positieven als uitgangspunt. Het meest kenmerkende trekje van deze orgels is de gebogen, men zou zelfs kunnen zeggen opspringende, lijst tussen onderkas en bovenbouw, die maakt dat de middentoren sterker kan domineren. De in- en uitzwenkende lijsten boven de velden, die zo kenmerkend zijn voor De Backers huisorgels, blijven hier echter achterwege, de lijsten zwenken slechts \u00e9\u00e9n keer in. Aardig detail is dat zij draperie-achtig lijken te zijn opgehangen tussen twee kleine consoles. Tot zoverre heeft de orgelmaker een vergrote versie van een beproefd huisorgelconcept geleverd. Dit geheel wordt vervolgens vergroot met twee spitse zijtorens. Voeg daarbij dat de kappen van de torens vrij rijk gelede profielen krijgen en de transformatie van huisorgel naar kerkorgel is compleet. Het snijwerk vertoont rococo-vormen en is tamelijk luchtig. Men ziet geschulpte C-voluten, schuimwerk, bandwerk en hier en daar nog een vegetatief element.",
  "Part03_001WEESP": "Bij dit vroegst bekende orgel van Strumphler in Nederland zien wij een vijfdelige opbouw van een hier te lande niet zeer gebruikelijk type: een ronde middentoren wordt geflankeerd door holle gedeelde tussenvelden met tegengesteld labiumverloop en brede zijvelden met onder- en bovenlijsten met een S-vormig profiel. De toepassing van dergelijke gebogen velden was omstreeks het midden van de eeuw in Str\u00fcmphlers geboortestreek Westfalen net in gebruik gekomen. Zijn vermoedelijke leermeester Johannes Patroklus M\u00f6ller paste vergelijkbare velden een enkele keer toe. Het is denkbaar dat Str\u00fcmphler zo op het idee is gekomen om ze hier te gebruiken. De zijstijlen van deze velden zijn vrij nadrukkelijk als pilasters behandeld; ook dit kan een Westfaals idee zijn, aangezien in de Westfaalse orgelbouw geruime tijd de architectonische geleding sterk werd benadrukt. De ornamentiek is zeer verzorgd en draagt in hoofdzaak een rococo karakter. De blinderingen bestaan in hoofdzaak uit geschulpte C-voluten met schuimwerk. Hier en daar ziet men ook bladeren en bloemen.",
  "Part03_002BATEN": "Bij dit orgel leverde De Crane een soberder en meer gedrongen versie van het vergelijkbare hoofdwerk in Waspik. De opbouw is identiek, alleen de proporties verschillen, waardoor een geheel andere indruk ontstaat. Het snijwerk vertoont eenvoudige rococo vormen. Opmerkelijk zijn de krullen onder op de stijlen, iets dat De Crane ook bij zijn orgel in Est toepaste en, op zeer bescheiden schaal, ook in Waspik. Men lette nog op de sierlijke engeltjes op de torens.",
  "Part03_003HAREN": "Deze zevendelige kas is voor Hinsz tamelijk ongebruikelijk. Zij bestaat uit een ronde middentoren, tussenvelden van twee etages, spitse zijtorens en smalle enkelvoudige vlakke zijvelden. Zijvelden en spitstorens hebben een gemeenschappelijke bovenlijst. Deze opbouw is verwant aan het orgel in de Buitenkerk te Kampen, waar de zijvelden twee etages hebben. In Kampen worden de kappen van de spitstorens als zodanig gemarkeerd door een verkropping in de lijst die torens en zijvelden verbindt. In Haren ontbreekt een dergelijke verkropping. Blijkens het contract zou hier een bestaande kas vergroot moeten zijn. Uit de constructie van de kas valt echter niet af te leiden wat Hinsz heeft aangetroffen en wat hij heeft toegevoegd. Het lijkt aannemelijk de kas toch in de eerste plaats te beschouwen als een concept van Hinsz. Opvallend is het snijwerk. Het vertoont vooral C-voluten van een vaak onregelmatige vorm, die elkaar veelvuldig snijden. Enig rudimentair schuimwerk valt ook nog te ontwaren, maar het geheel heeft nog maar weinig van het rococo. De vormen zijn extreem dun, om niet te zeggen sprietig, geworden. Men lette vooral op het snijwerk boven de tussenvelden. De rococo-esthetica nadert hier zijn einde. In de vleugelstukken ziet men nog de traditionele Groningse bazuinblazende engelen temidden van stekelige takken. Wij zijn hier wel ver verwijderd van de weelderige vormen die Jan de Rijk en Caspar Struiwig aan dergelijke vleugelstukken wisten te geven.",
  "Part03_005OBERG": "Typisch een kabinetorgel van Hess, dat zeer sterke overeenkomsten vertoont met dat in de Pieterskerk in Utrecht (Deel 1726-1769, 346-347), dit keer uitgevoerd in eikenhout. Wij zien dezelfde tweedelige opbouw van het aan de Engelse meubelbouw ontleende schrijfkabinet die ook in de indeling van het front wordt overgenomen. De beide loze pijpvelden zijn in deuren ondergebracht. De onderkast is voorzien van laden. In afwijking van het Utrechtse instrument zijn hier bij de onderkast wel overhoekse hoekstijlen aangebracht, echter zonder leeuwenpoten zoals die bij de Amsterdamse kabinetorgels gebruikelijk waren, maar C-vormige poten. De onderkast bevat drie schijnladen, met van boven naar beneden een bolling, een holling en een bolling. Ook hier ziet men weer het voor Hess typerende opengewerkte raam met snijwerk boven het klavier. Of het in deze vorm origineel is, is onzeker. De bovenkast wordt afgesloten door een gebogen lijst met rechte knikken en een paraboolachtige boog boven het middendeel. Beide pijpvelden hebben een V-vormig labium verloop. Evenals in Utrecht zijn de pijpvelden aan alle vier zijden van snijwerk, in eenvoudige rococo vormen, voorzien.",
  "Part03_006OVERL": "De opbouw van dit orgel toont overeenkomsten met de positieven van Ludovicus de Backer. Het meest kenmerkende trekje van deze orgels is de gebogen, men zou zelfs kunnen zeggen opspringende, lijst tussen onderkas en bovenbouw, die maakt dat de middentoren sterker kan domineren. De in- en uitzwenkende lijsten boven de velden, die zo kenmerkend zijn voor De Backers huisorgels, blijven hier echter achterwege, de lijsten zwenken slechts \u00e9\u00e9n keer in. Aardig detail is dat zij draperie-achtig lijken te zijn opgehangen tussen twee kleine consoles. Tot zoverre heeft de orgelmaker een vergrote versie van een beproefd huisorgelconcept geleverd. Dit geheel wordt vervolgens vergroot met twee spitse zijtorens. Voeg daarbij dat de kappen van de torens vrij rijk gelede profielen krijgen en de transformatie van huisorgel naar kerkorgel is compleet. Het snijwerk vertoont rococo-vormen en is tamelijk luchtig. Men ziet geschulpte C-voluten, schuimwerk, bandwerk en hier en daar nog een vegetatief element.",
  "Part03_007HELMO": "Robustelly was een leerling van de beroemde Luikse orgelmaker Jean-Baptiste le Picard. Aan dit orgel, dat werd gebouwd voor de Praemonstratenserabdij te Averbode is dat goed te zien. Het vertoont namelijk in zijn frontopbouw grote overeenkomst met de door Picard gebouwde orgels in de Abdij te Herkenrode (1744) en de Onze-Lieve-Vrouwekerk te Tongeren (1750). Het orgel te Herkenrode werd na de opheffing van het klooster in de tijd van de Franse revolutie verplaatst naar de St-Michielskerk te Leuven, waar het helaas in 1944 door een bombardement verloren ging. Van het orgel in Tongeren bleven de kassen en enige pijpwerk behouden. Typerend is de opbouw in de breedte en de afwezigheid van een middentoren. Bij alle drie orgels ziet men in het midden een betrekkelijk klein veld met een labiumverloop in de vorm van een omgekeerde V. Ook de verder opbouw vertoont hetzelfde patroon: uitgaande van het midden zien wij aan beide zijden telkens twee torens met vijf pijpen, twee velden met naar buiten aflopende labiumlijn, weer twee torens, maar dan groter dan de hiervoor genoemde twee, twee velden, nu met naar buiten oplopende labiumlijn en tenslotte twee vrij kleine hoektorens. Laatstgenoemde zijn in Helmond overhoeks geplaatst, wat bij de beide andere orgels niet het geval is. Dit was waarschijnlijk een aanpassing aan de ruimtevorm van de kerk in Averbode. Bij alle drie orgels is de onderkas ingesnoerd, iets dat in Noord-Nederland in die tijd niet veel meer voor kwam. Het is interessant vast te stellen dat de middentorens in Helmond meer gewicht hebben gekregen dan bij de beide Picard-orgels. Bij het orgel van Herkenrode zijn deze torens zeer bescheiden van hoogte, in Tongeren zijn zij al hoger, terwijl Robustelly ze nog verder optrekt. Bij de buitenste torens heeft een omgekeerde evolutie plaats gehad: in Herkenrode waren deze hoger dan de middentorens, in Tongeren zijn zij iets lager, terwijl ze in Helmond ten opzichte van de middentorens nauwelijks gewicht in de schaal leggen.\nDe rugpositieven vertonen bij de drie orgels meer uitgesproken verschillen. Dat van Herkenrode had een opbouw met een ronde middentorens, vrij brede tussenvelden met gebogen bovenlijsten, ronde zijtorens en geronde zijvelden van dezelfde hoogte. In Tongeren liet de ontwerper de zijvelden achterwege en maakte hij de tussenvelden smaller. Het rugwerk van Averbode/Helmond vormt een combinatie van beide idee\u00ebn: de tussenvelden worden weer breder, maar de zijvelden ontbreken. De zijtorens zijn, evenals die van het hoofdwerk, overhoeks geplaatst. Vergeleken met beide andere orgels is het rugwerk van Helmond wat log.\nDe decoratie van de beide orgels van Le Picard was in zeer weelderige rococo vormen uitgevoerd. In Helmond is dit alles al terughoudender: men bespeurt de nadering van het neoclassicisme. Toch zijn hier nog veel rococo elementen te vinden. Echte rocailles ziet men in de consoles onder de torens van het hoofdwerk. Het blinderingssnijwerk bestaat grotendeels uit geschulpte C-voluten en schuimende elementen. Opvallend is de decoratie naast de torens. Bij de orgels van Herkenroden en Tongeren zijn daar rijke schuimende vormen te zien, in Helmond zijn deze getransformeerd in een soort palmtakken die op enkele plaatsen uit C-voluten lijken te ontspringen en langs de torens omhoog klimmen. Opvallend zijn de onregelmatig gevormde vazen op de beide middentorens van het hoofdwerk. De vrij grove instrumententrofee\u00ebn op de grote tussentorens zijn wellicht niet origineel. De soffiet onder het rugpositief zal wel negentiende-eeuws zijn. De galerij met haar opengewerkte panelen met bladranken stamt in ieder geval uit die tijd.",
  "Part03_008MIDWO": "De kas werd vervaardigd door Lubbartus Bekenkamp, vrijwel zeker op basis van een tekening van Hinsz. Voor het eerst sinds Almelo (1754) komt Hinsz hier weer terug op het type opbouw dat hij voor het eerst toepaste in Leens. Het daar aangebrachte pseudoborstwerk, dat in Almelo was vervangen door een groot wapenschild, keert hier weer terug. Er zijn wel enige verschillen; de buitenste velden van dit 'borstwerk' hebben nu het zelden voorkomende labiumverloop in de vorm van een omgekeerde V, dat Hinsz voor het eerst heeft toegepast bij het borstwerkfront van het orgel in de Bovenkerk te Kampen. Hinsz zal dit van nu af aan bij zijn andere orgels van dit model blijven gebruiken. Waar in Leens een beeld van David was aangebracht, plaatste de ontwerper hier een tekstbord. Het snijwerk is afkomstig van de beeldsnijder Antonie Derkzoon Smit, die hier zeer fraai werk leverde. Men ziet een grote rijkdom aan rococo-motieven, geschulpte en schuimende C-voluten, vegetatieve elementen enz. Zeer fraai zijn de consoles onder de pedaaltorens. De vleugelstukken vormen een rijk samenstel van C-voluten en vegetatieve elementen. De in het Groningerland zo populaire bazuinblazende engelen zijn ook hier nog te vinden. Opvallend zijn ook de opzetstukken: in elkaar kronkelende C-voluten die door een opschuimende golf lijken te worden overspoeld. De beelden van musicerende jongetjes zijn van de hand van de beeldsnijder B. Kreemer.",
  "Part03_009VAALS": "Dit zeer fraai uitgevoerde orgelmeubel past in de traditie van het Rijnland en de Elzas. Zolang de orgelgeschiedenis van het Nederrijnse gebied niet beter is onderzocht, zal het moeilijk blijven dit front stilistisch te plaatsen. Opvallend is de aanwezigheid van een middentoren die lager is dan de zijtorens en vooral de bij de middentoren aansluitende velden met aflopende harpvormige lijsten. Deze worden verbonden met de forse zijtorens door velden met rijk snijwerk erboven. Naast de zijtorens ziet men nog een klein pijpveld. De opbouw van de middentoren herinnert enigszins aan orgels van Andreas en Johann Andreas Silbermann, bijvoorbeeld in St-Thomas in Straatsburg (1740), maar bij hen is er geen sprake van een zo uitgesproken hoogteverschil tussen torens en velden. Torens met een opzet als de middentoren in Vaals, zijn te vinden in werk van Michael Stumm, met name in diens beroemde orgel in de Schlosskirche te Kirchheimbolanden (1742), maar niet als middentoren. In ieder geval was dit type orgeltoren in het 18e-eeuwse Rijnland een geliefd motief, evenals in Westfalen. Teschemacher paste het zelf waarschijnlijk voor het eerst toe in 1767 bij een orgel voor de Reformierte Kirche in Schwelm in Westfalen, waarvan de kas en enig pijpwerk zich thans bevinden in D\u00f6nberg bij Wuppertal. Dit orgel heeft vrijwel dezelfde opbouw als dat in Vaals, maar is gedrongener van proportie. In Vaals verrijkte Teschemacher zijn concept met een loos onderpositief dat ongeveer dezelfde opbouw heeft als de middenpartij van het 'hoofdwerk'. Hij komt nog een keer op dit fronttype terug, maar dan weer zonder 'onderpositief' bij het door zijn leerling Gerhard Schrey voltooide orgel in Alpen (1782). Het snijwerk is fraai verzorgd en bestaat uit geschulpte C-voluten die in verschillende posities geplaatst  zijn. Men lette nog op de wijzerplaat boven de middentoren met bescheiden C-voluten en schuimwerk.",
  "Part03_010VELP": "Het middendeel van de huidige orgelkas is nog van het Hess-orgel overgebleven. De hier en daar te lezen bewering dat van het orgel uit de Utrechtse kerk alleen het binnenwerk naar Velp werd overgebracht, is dus onjuist. Men ziet een ronde middentoren, twee driedelige tussenvelden en twee spitse torens. De opbouw doet sterk denken aan die van het iets jongere orgel in de Gasthuiskerk te Schiedam. In het bijzonder de opzet van de tussenvelden, met in het onderste en bovenste veld een vloeiend naar buiten oplopende labiumlijn en in het middenveld een naar buiten aflopende lijn. De zijstukken zijn echter duidelijk verschillend. In Velp ziet men zijtorens met de gebruikelijke vijf pijpen, terwijl in Schiedam de zijtorens slechts drie pijpen bevatten en worden begeleid door tweedelige geronde zijvelden. Het is niet waarschijnlijk dat dergelijke zijvelden in Velp tot de oorspronkelijke aanleg hebben behoord. De vorm van de soffiet die wel origineel lijkt, bevestigt dat. Deze vertoont nog eenvoudige rococo-vormen. Het wapen op de middentoren zal wel bij de plaatsing in Velp zijn aangebracht. De beeldjes van musicerende putti op de tussentorens kunnen origineel zijn. In 1894 werden door Leichel twee zware zijtorens, die hoger zijn dan de middentoren, toegevoegd en met de oude kas door middel van nogal stijve velden verbonden. Onder deze torens zijn opengewerkte consoles aangebracht, die een ontlening zijn een aanzienlijke oudere stijlperiode dan waaruit het oorspronkelijke Hess-orgel stamt.",
  "Part03_011DALEM": "Deze vijfdelige kas is met mahoniefineer afgewerkt. Zij vertoont een voor de Noordelijke Nederlanden betrekkelijk ongebruikelijke opbouw met een ronde middentoren die lager is dan de spitse zijtorens. Opmerkelijk is eveneens dat de onderkas onder de middentoren en aangrenzende velden boogvormig oploopt, iets dat verder voornamelijk in Zeeland voorkomt. De gebogen onderlijsten van de tussenvelden vinden in het snijwerk erboven hun tegenhanger. Dit snijwerk heeft evenals de wangstukken nog rococo-vormen. De blinderingen bestaan uit bladelementen, voluten en banden. Zij zijn al in de geest van de Lodewijk XVI-stijl.",
  "Part03_012HOORN": "De opbouw van dit balustrade-orgel is eenvoudig: een vijfdelig front met gedeelde tussenvelden, met tegengesteld labiumverloop, en drie ronde torens. De decoratie is echter opvallend rijk. Daar is in de eerste plaats de weelderige soffiet. De zijtorens worden gedragen door kariatiden, wat hier te lande tamelijk ongebruikelijk is. Onder de middentoren bevindt zich een cartouche met tekst over de bouw, omgeven door slingers, bloemen en schuimwerk. Rijk zijn ook de wangstukken: op de overgang naar de borstwering een enorme C-voluut die een rocaille omklemt en verder opspattend schuim. Het blinderingssnijwerk van de tussenvelden is nog zeer uitgesproken rococo en bestaat uit geschulpte C-voluten en ranken met schuimwerk. In de torens ziet men ook andere vormen, met name van plantaardig karakter. Het rococo loopt op zijn eind. Het orgel wordt bekroond door drie beelden: in het midden een staande koning David die zijn harp hoog opheft en twee bazuinblazende vrouwenfiguren, elk met een zwaan, het Lutherse symbool, naast zich. Beide vrouwen hebben een palmtak in de hand en wijzen daarmee elk naar \u00e9\u00e9n van de twee ter weerszijden van David geplaatste boeken. Deze zijn voorzien van beslag en sloten. Men mag aannemen dat hier het Oude - en het Nieuwe Testament worden bedoeld. De borstwering naast het orgel sluit zich in vormgeving bij de vleugelstukken aan. Wie de maker was van het opmerkelijke beeldhouwwerk van dit orgel, is helaas niet bekend.",
  "Part03_013MOORD": "Dit orgel heeft deel uitgemaakt van \u00e9\u00e9n grote orgel/preekstoelwand, waarbij het gebogen gedeelte van de galerij tevens als klankbord van de kansel dienst deed. De ontwerper is niet bekend, maar de maker van het instrument Louis II Delahaye kan het haast niet geweest zijn. De frontindeling van het orgel met ronde middentoren, gedeelde holle tussenvelden, met in beide etages een V-vormig labiumverloop, en ronde zijtorens is niet Zuidnederlands en vertoont geen enkele overeenkomst met de andere van Louis Delahaye bekende orgels, zoals dat te Made (1775) en het verbrande orgel van de St-Gertrudis te Bergen op Zoom (1772).\nDe sierlijke gebogen vormen van orgelkas en galerij passen nog geheel in de rococo-esthetica. Opmerkelijk is hier echter het vroege optreden van een decoratie die al tot het Lodewijk XVI behoort. Men lette bijvoorbeeld op de ornamentiek op de borstwering van de galerij: festoenachtige guirlandes, bebladerde takken met strikken, lauwerkransen, palmetten en ook de gebogen ranken in de opengewerkte delen van de borstwering en de daarop geplaatste vazen. Ook de decoratie van de orgelkas ademt deze geest: bovenaan de pijpen ziet men takken doorsneden door guirlandes, een gewild motief uit de late 18e eeuw, en hier en daar bloemen. De blinderingen bij de pijpvoeten zijn wat grover: eenvoudige golfranken en gestileerde palmetten. Zij zijn wellicht bij de plaatsing in Moordrecht aangebracht. Fraai is decoratie onder de middentoren: eikentakken met strikken. In de vleugelstukken ziet men een overvloed aan muziekinstrumenten, terwijl de trofee op de middentoren eveneens uit muziekinstrumenten is opgebouwd. Het vroege optreden van Lodewijk XVI zou weer wel op een Zuidnederlander als ontwerper van het geheel kunnen wijzen.",
  "Part03_014SCHIE": "Het zeer verzorgde orgel van het voormalige Sint-Jacobsgasthuis is sterk verwant met het een jaar oudere orgel in de Hervormde Kerk te Velp. Vooral bij de holle tussenvelden valt dat op. Men ziet daar in onderste en bovenste veld een vloeiend naar buiten oplopende labiumlijn en in het middenveld een naar buiten aflopende lijn. De zijpartijen wijken echter af. De in Velp aanwezige spitse zijtorens worden hier min of meer in twee afzonderlijke delen opgelost. De eigenlijke torens bevatten nog maar drie pijpen, wat hoogst ongebruikelijk is en dan ziet men geronde zijvelden van twee etages, de onderste ongeveer drie maal zo hoog als de bovenste. Dat het vormgevend principe hier inderdaad een splitsing van de zijtorens was leert het iets latere voormalige orgel in Willemstad, waar de torens ook nog maar drie pijpen hebben, maar de zijvelden een meer torenachtige vorm hebben gekregen. De ornamentiek heeft iets eigenaardigs. Zij lijkt op het eerst gezicht onversneden rococo, vooral als men naar het soffiet kijkt met zijn schuimmende krullen en bloemenmotieven. Ook het snijwerk tussen de torens met zijn geschulpte C-voluten ademt nog deze geest. De blinderingen die doen denken aan schakels van een ketting zijn dat al minder. Beziet men dan de decoratie op de middentoren, dan kondigt zich een andere wereld nog nadrukkelijker aan: de festoenen op de kap en het medaillon met slingers wijzen al duidelijk in de richting van de strakkere Lodewijk XVI stijl. De opzetstukken naast de musicerende putti op de zijtorens zijn nog wel zeer nadrukkelijk rococo. In de wangstukken is een vrijwel complete orkestbezetting te vinden. Het orgel heeft toch nog steeds zoveel van het rococo over zich dat het sterk contrasteert met het strenge neo-classicistische interieur van Giudici's Gasthuiskerk.",
  "Part03_015ADAMB": "Een voor Nederland hoogst ongebruikelijke orgelkas, die stilistisch wat moeilijk te plaatsen is. Op het eerste gezicht wekt zij associaties met de Zuid-Duitse barok; zij doet enigszins denken aan het orgel in de abdijkerk van Roggenburg (Bayrisch Schwaben), gebouwd in 1761 door Georg Friedrich Schmahl uit Ulm, met een kas die waarschijnlijk is ontworpen door de schrijnwerker Franz Joseph Bergm\u00fcller. Dat de ontwerper van het Amsterdamse orgel hier zijn inspiratie gezocht zou hebben is vrijwel uitgesloten en bovendien blijkt de overeenkomst tussen beide orgelfronten bij zorgvuldiger beschouwing slechts oppervlakkig te zijn. Niettemin is de vergelijking met Roggenburg verhelderend. Het front van dit orgel is namelijk duidelijk bedoeld als tegenhanger van het monumentale hoogaltaar dat was ontworpen door Johann Georg Bergm\u00fcller en het heeft dan ook een altaar-achtige opbouw. De ontwerper van het Amsterdamse orgel is geheel onafhankelijk op hetzelfde idee gekomen. Ook hij wenste kennelijk een tegenhanger te cre\u00ebren van het barokke hoogaltaar van de schuilkerk, waar het orgel aanvankelijk was opgesteld. Dit altaar is helaas niet bewaard is gebleven, maar het is van afbeeldingen bekend. Ofschoon men niet kan beweren dat het orgel de vormgeving van het altaar herhaalt, is het toch in zijn opbouw daaraan verwant. Het orgel maakte eeen integrerend deel uit van het kerkinterieur. Ofschoon het verheugend is dat het bewaard is gebleven, kan men het verloren gaan van het schitterende barok/rococo 'Gesamtkunstwerk' waar het orgel deel van uitmaakte, alleen maar betreuren De orgelkas bestaat uit een aantal betrekkelijk los samenhangende onderdelen. Wij beginnen met de middenpartij. De onderkas is aangebracht bij de laatste restauratie. Daarboven bestaat de middenpartij uit een paneel met een door rijk snijwerk omgeven cartouche. Men ziet hier bladkransen, linten, festoenen, C-voluten en bladranken met bloemmotieven. Boven dit paneel bevindt zich een vijfdelig front bestaande uit een ronde niet verhoogde middentoren, tweedelige holle tussenvelden en ronde overhoeks geplaatste zijtorens. Het doet wat denken aan een verdwaald rugpositief en het is niet verwonderlijk dat men eertijds gedacht heeft dat dit onderdeel van het front ouder is dan de rest. Hierboven bevindt zich dan, gescheiden door een brede gesloten partij, het eveneens vijfdelige bovenwerkfront. Dit lijkt een iets verstrakte versie van het door Hilgers in 1765 gebouwde orgel in de Lutherse kerk in Vaals: een flauw gebogen middenveld, vrijwel vlakke tussenvelden en holle zijvelden, alles samengevat onder een naar beide zijden inzwenkende bovenlijst. De samenhang tussen middenfront en bovenwerkfront is niet al te sterk. Het middenveld van het bovenwerkfront heeft weliswaar dezelfde breedte als de middentoren, maar de overige velden volgen hun eigen proportionering. De beide frontdelen worden ook vrij rigoreus van elkaar gescheiden door een brede gesloten partij met guirlandes, voluten etc. en ook door de vrij fors uitgevallen onderlijst van het bovenfront.",
  "Part03_016LEIDE": "Dit is het oudste bewaard gebleven voorbeeld van een fronttype dat Mitterreither herhaaldelijk toepaste. Een variant ervan werd ook incidenteel toegepast door Gerstenhauer, terwijl het in de 19e eeuw nog zal worden nagevolgd door Knipscheer. Het is een gereduceerde versie van het front van het in 1838 verbrande orgel in de Grote Kerk te Hoorn dat Mittereither in 1774 voltooide. Bij genoemd Hoorns orgel werd de ronde middentoren door twee lagere eveneens ronde torens geflankeerd, een in de Republiek niet gebruikelijke oplossing. Deze middenpartij werd geflankeerd door achtereenvolgens twee smalle tweedelige velden met rechte kroonlijst, twee ongedeelde zijvelden met inzwenkende bovenlijsten en tenslotte twee hoger opgetrokken gedeelde ronde zijtorens. Deze torens waren opvallend smal. In hoeverre in dit front nog reminiscenties aan de Oostenrijke orgelbouw zijn te vinden, is onzeker. In die streken is het inderdaad niet ongebruikelijk een zware toren te laten begeleiden door twee kleinere torens, deze zijn dan echter meestal spits. De inzwenkende bovenlijsten zijn wel een element dat in Zuid-Duitsland en Oostenrijk veelvuldig is aan te treffen en hier te lande minder gebruikelijk was. De gedeelde ronde zijtorens zijn daarentegen een ontlening aan Hess (Bodegraven en Dordrecht, Augustijnerkerk, voormalig orgel). Dit versterkt het vermoeden dat Mitterreither een tijd bij Hess heeft gewerkt. Bij het Leidse orgel worden de torens naast de middentorens veranderd in bolle tweedelige velden en de daarnaast geplaatste smalle velden in stijlen, waarbij de vrij geprononceerde kroonlijst van de zijvelden in Hoorn gehandhaafd blijft. De lijst tussen deze stijlen en de gedeelde zijtorens die hier, anders dan in Hoorn, enigszins overhoeks geplaatst worden, mist het soepele verloop dat in Hoorn te zien was. Het fraaie snijwerk was, evenals dat te Hoorn, van de hand van de Leidse beeldsnijder Johannes Schadd\u00e9. Men ziet nog rococo-elementen, met name in de soffiet en de wangstukken, maar er zijn in de ornamentiek toch al vrij veel elementen die al op het Lodewijk XVI wijzen. Men lette bijvoorbeeld op de aan ringen hangende guirlande in de soffiet. In de blinderingen ziet men S-voluten met nog enig schuimwerk in combinatie met plantaardige elementen. Fraai zijn de sierlijke lijsten die de middentoren en de tussenvelden verbinden. Curieus is het opzetstuk op de middentoren, nog sterk asymmetrisch, maar wel in de plantaardige vormen van het Lodewijk XVI. Op de zijtorens zijn vazen met bloemen aangebracht. Fraai is het opengewerkte bovengedeelte van de borstwering met onder andere weelderige entrelacs.",
  "Part03_017MADE": "Dit zeer sobere, om niet te zeggen strenge front is een goed voorbeeld van het eenvoudige vijfdelige fronttype dat in Vlaanderen aan het eind van de achttiende eeuw veel voor kleinere orgels werd toegepast. Het is nauw verwant aan het door dezelfde orgelmaker in 1772 gebouwde orgel in de St-Gertrudis te Bergen op Zoom, dat helaas in 1972 verbrandde (afbeelding in Deel 1726-1769, 10). Rugwerk en Hoofdwerk hebben bij dit orgel dezelfde vorm. Typerend voor dit type front zijn de brede ongedeelde tussenvelden met gesloten gebogen bovenlijsten en de smalle torens. De decoratie is zeer sober en bestaat in hoofdzaak uit lambrequins langs de bovenlijsten. Men lette ook nog op de dubbele lijsten in het ondergedeelte van het front, waarvan de onderste is gedecoreerd met een tandlijst en rust op fraaie consoles. Op de torens ziet men vlampotten met hoekige handvaten en guirlandes. Uit de sobere opzet van dit front uit 1775 blijkt dat het strenge neo-classicisme in de Zuidelijke Nederlanden eerder doordrong dan in het noorden.",
  "Part03_018AMSTE": "Van dit kabinetorgel is wel beweerd dat het uit 1741 moet stammen. Gierveld houdt dit terecht voor onwaarschijnlijk en komt zelf met de datering ca 1760. Dit moet echter op stilistische gronden worden uitgesloten.\nHet orgel bezit drie pijpvelden met een labiumverloop in de vorm van een doorgaande gebogen V. De bovenlijst zwenkt twee maal in en bevat twee knikken en een kuifstuk. Dit kuifstuk bestaat uit twee gekoppelde C-voluten met schuimelementen en bloemen. De blinderingen boven de pijpen hebben de vorm van draperie\u00ebn met kwasten, in het middenveld nog gecombineerd met rococo schuimwerk. Het snijwerk aan de pijpvoeten bestaat uit C-voluten, met enig rudimentair schuimwerk, doorsneden door blad- en bloemmotieven. Boven het manuaal ziet men een blaasinstrumententrofee omgeven door bladguirlandes. De onderkast is zeer sober en vertoont een lichte welving. Zij is zo geleed dat men van schijnladen nauwelijks kan spreken. De hoekstijlen zijn overhoeks geplaatst, buigen even uit en eindigen in leeuwenpoten.\nDe vormgeving is nog rococo, maar is strakker geworden, terwijl de ornamentiek een combinatie van rococo en Lodewijk XVI te zien geeft. Dit alles rechtvaardigt voor dit vermoedelijk wel Amsterdamse orgel een ontstaanstijd van omstreeks 1775.",
  "Part03_019ECKEL": "Dit orgel heeft een front met twee gezichten. De bovenkas vertoont in haar ornamentiek nog rococo vormen, de onderkas is geheel Lodewijk XVI. Op het eerste gezicht lijkt het dat beide onderdelen uit verschillende perioden stammen. Bij nadere beschouwing blijkt echter dat de beide kasdelen nauwkeurig op elkaar zijn afgestemd. Men lette in het bijzonder op het gebogen trapezium-vormige paneel onder de middentoren en de onregelmatig gevormde panelen onder de tussenvelden. Dit orgel vertoont, in het bijzonder in de afwerking van de onderkas, aanzienlijke overeenkomsten met het orgel in Saint-Jean l'\u00c9vang\u00e9liste (1761), een werk van Guillaume Robustelly. Verder vertoont de bovenkas een zekere overeenkomst met het rugpositief van het orgel te Helmond (uit de abdij van Averbode) en met het middengedeelte van het hoofdwerk te Zonhoven. Een en ander maakt een toeschrijving aan Robustelly zeer aannemelijk.\nDe frontopbouw is zeer eenvoudig: een hoge ronde middentoren met zeven pijpen, brede ongedeelde tussenvelden en smalle ronde zijtorens met vijf pijpen. De onderkas is ingesnoerd.\nDe ornamentiek van het bovengedeelte draagt in hoofdzaak een rococo karakter. Echte rocailles ziet men in de consoles onder de torens en in het blinderingssnijwerk van de middentoren. In de blinderingen van de velden ziet men geschulpte C-voluten en S-voluten, maar ook enige plantaardige motieven. In de zijtorens ziet men C-voluten en guirlandes. De gebogen bovenlijsten van de velden dragen een decoratie bestaande uit een C-voluut waaruit zich een soort palmtak ontwikkelt. Dit lijkt op de decoratie in Helmond. Uit een en ander zou een datering omstreeks 1775 zijn af te leiden. Opvallend is nog de forse cartouche op de middentoren. Het daarop aangebrachte jaartal 1803 moet betrekking hebben op de plaatsing in 's-Gravenvoeren. De onderkas heeft een verzorgde afwerking met elegante panelen en terughoudende decoratie: uit gevlochten bladeren samengestelde guirlandes, bloemenslingers met linten en dergelijke. Aan de klaviatuur is kennelijk geknoeid. Naast het manuaal zijn plankjes gespijkerd die waarschijnlijk registergaten moeten afsluiten.",
  "Part03_020EGMON": "Dit met mahoniehout afgewerkte kabinetorgel heeft een fraaie golvende bovenlijst met S-vormige inzwenking en een gebogen middendeel. Knikken ontbreken. Een rijk kuifstuk bekroont het geheel. Dit kuifstuk, waaraan twee twijgen ontspruiten, bevat twee niet geheel recht tegen over elkaar geplaatste C-voluten met schuimwerk, een rococo element. Op de buitenkant van de deuren zijn door middel van een gecompliceerde omkadering twee onregelmatige vlakken afgescheiden. Deze omkadering bestaat uit slanke C-voluten die worden doorsneden door zeer verfijnde bladranken en linten. Opent men de deuren dan ziet men drie pijpvelden met een doorlopende gebogen V-vormige labiumlijn. De blinderingen bestaan voornamelijk uit linten met bladwerk. Onder in de tussenvelden ziet men een rozet met bloemen, in het midden een vaas. Boven in het middendeel is een medaillon met kop aangebracht. De onderkast is naar verhouding laag. Zij bevat drie schijnladen, vertoont een lichte welving en is voorzien van overhoekse in- en uitzwenkende hoekstijlen die eindigen in leeuwenpoten. Op het orgel drie beelden: een staande David die zijn harp optilt en twee musicerende engelen. Vorm en decoratie geven aanleiding tot een datering omstreeks 1775.",
  "Part03_021FOUDG": "Een kabinetorgel van een ongebruikelijk type: het vertoont drie flauw gewelfde velden, elk met een gebogen V-vormig labiumverloop. Deze opzet brengt mee dat van \u00e9\u00e9n vloeiende bovenlijst, zoals bij kabinetorgels lange tijd gebruikelijk was, geen sprake is. Elk veld heeft in zekere zin zijn eigen kap, wat wordt geaccentueerd door de aanwezigheid van drie kuifstukken. Deze vertonen ornament in rococo vormen. Opmerkelijk zijn de hangende slingers op de stijlen. De blinderingen zijn uitgevoerd in metaal en vertonen een combinatie van rudimentair rococo schuimwerk en de voor het Lodewijk XVI karakteristieke ornamentiek met blaadjes en vooral met linten en strikken. Een en ander rechtvaardigt een datering op ca 1775.",
  "Part03_022GAPIN": "Dit orgel vertoont enige overeenkomsten met het orgel van de Christengemeenschap in Den Haag. Ook hier de combinatie van een 'kerkorgelfront' met een gesneden paneel boven de klaviatuur dat eerder bij een kabinetorgel past. De opbouw is ook hier vijfdelig, alleen zijn de tussenvelden ongedeeld. Opvallen is dat deze velden aan de bovenzijde worden afgesloten door inzwenkende lijsten die bij de zijstijlen van de middentoren aansluiten met een kleine console en bij de zijtorens zijn opgelegd. De in Den Haag aanwezige vlammen tussen de pijpvoeten ontbreken hier echter, maar deze kunnen er wel zijn geweest, mede gezien de afwezigheid van snijwerk op die plaats. Dit zou kunnen betekenen dat wij hier met een huisorgel te maken zouden kunnen hebben van Jean Moreau of van iemand die zijn werk goed kende. Men bedenke, Moreau woonde sinds 1761 in Middelburg.\nHet snijwerk in het paneel boven het manuaal lijkt enigszins op dat van het genoemde Haagse orgel. Het bestaat in hoofdzaak uit zeer dunne C- en S-voluten met nog enig rococo schuimwerk. In het midden is een instrumententrofee aangebracht. Ook het snijwerk van de blinderingen bestaat voor een groot deel uit C-voluten. Een en ander wijst op een datering omstreeks 1775. Opvallend is dat het orgel nog is voorzien van geschilderde luiken, wat toen bij huisorgels vaker voorkwam. Men denke slechts aan het orgel in de Hervormde Kerk in hetzelfde Gapinge. Op het rechter luik ziet men achter een opgenomen gordijn een zittende David met harp en enige engeltjes, op het linker een vrouw met luit, eveneens achter een opgetild gordijn en ook vergezeld van engeltjes. Op het orgel een beeld van David, geflankeerd door twee musicerende engelen.",
  "Part03_023GEMUS": "Dit orgel met driedelige frontopbouw lijkt een late uitloper van het type Antwerpen, Vleeshuis en Oirschot, Hervormde kerk (deel 1726-1769, 202-203), werken van Ludovicus de Backer: men zie met name de sierlijk gebogen lijst tussen bovenkas en klaviatuur. Ook dit orgel heeft een middentoren en twee vlakke zijvelden. Opvallend is echter dat de bij de eerder genoemde orgels vrij hoog uitstekende middentoren hier als het ware wordt ingepakt en in de bovenlijst, die is voorzien van twee knikken, wordt opgenomen. Een overeenkomst met de genoemde orgels is ook nog de aanwezigheid van vlammen tussen de pijpvoeten. De blinderingen vertonen in rococo-zin geschulpte S- en C-voluten. In de console onder de middentoren ziet men schuimvormen, maar ook linten met bloemen. Een en ander zou aanleiding kunnen geven tot een datering ca 1775.",
  "Part03_024GRAVE": "Een opmerkelijk instrument dat men tot dusverre niet heeft kunnen thuis brengen. Het heeft een vijfdelige opbouw, bestaande uit ronde middentoren, gedeelde tussenvelden en spitse zijtorens. De labia in de bovenste geledingen van de tussenvelden hebben een nagenoeg horizontaal verloop, die in de benedenvelden lopen flauw naar het midden af. De tussenvelden worden aan de bovenzijde afgesloten door even inzwenkende opgelegde lijsten die met de zijstijlen van middentoren zijn verbonden door een miniscule console. De tussenlijsten zijn ongeveer gelijk van model. Beide elementen, het zojuist geschetste labiumverloop en de 'opgelegde' lijsten herinneren aan het werk van Jean Moreau. Men zie bijvoorbeeld diens orgel in Gameren. Verder wijzen ook de vlammen tussen de pijpvoeten in zijn richting. Het is dus denkbaar dat wij hier een orgel van Moreau voor ons hebben of van iemand die in zijn trant werkte. Opmerkelijk is het paneel boven het manuaal met rijk snijwerk. Een dergelijk element herinnert aan Hess, maar het is zeker niet exclusief bij deze orgelmaker te vinden. Het snijwerk van dit paneel vertoont, evenals dat van de blinderingen, een mengeling van rococo schuim en plantaardige elementen, waaronder sterk geabstraheerde takken, alles in zeer dunne, enigszins metalige vormen. Dit wijst op een ontstaan omstreeks 1775. In het paneel boven het manuaal ziet men ook nog een aantal muziekinstrumenten, waaronder een viool en een harp, en een tekstlint met opschrift 'Soli Deo gloria' De wat grover uitgevoerde wangstukken zijn vermoedelijk van later datum. Uit de schroefgaten in de zijstijlen zou men kunnen opmaken dat het orgel vroeger van luiken was voorzien. Op de middentoren ontwaart men een zittende David geflankeerd op de zijtorens door musicerende engelen.",
  "Part03_025HAARL": "Dit kabinetorgel vertoont alle kenmerken van de bouwtrant van Herman Hess (zie Obergum,  ). De vorm is ontleend aan het schrijfkabinet. Men ziet hier de voor genoemde orgelmaker typerende frontindeling met twee op deuren aangebrachte pijpvelden met V-vormig labiumverloop. De bovenlijst heeft een vrij levendig silhouet. Anders dan bij het eerder beschreven Hess-orgel in de Pieterskerk te Utrecht ontbreken hier de rechte knikken. In tegenstelling tot genoemd orgel heeft het instrument te Haarlo wel schuin geplaatste hoekstijlen met leeuwenkoppen. In het snijwerk rond de pijpvelden ziet men strikken en plantenranken. Dit wijst op de periode die direct volgt op het rococo. Een datering omstreeks 1775 lijkt daarmee aannemelijk. De decoratie van het paneel boven de klaviatuur is vermoedelijk in later tijd vernieuwd.",
  "Part03_026UTREC": "Dit kabinetorgel wordt in de regel gedateerd op ca 1760 en toegeschreven aan Christiaan M\u00fcller. Een zo vroege datering is echter stilistisch onmogelijk. Het met mahoniefineer afgewerkte meubel heeft nog de vorm van het rococo kabinet met buikige onderkast en gebogen bovenlijst, maar enige elementen wijzen al op een verandering in stijl. In de bovenlijst ontbreken knikken, waardoor deze minder plastisch werkt. Wel is hier nog een kuifstuk aanwezig, dat wordt versierd door een portretmedaillon omgeven door een lauwerkrans met gestrikt lint waarboven een eierlijst is aangebracht. Het orgel heeft drie velden, het middelste met een V-vormig labiumverloop, de zijvelden met naar het midden aflopende labia, die echter niet in \u00e9\u00e9n lijn liggen met die van het middenveld. Het blinderingssnijwerk bestaat uit C-voluten doorsneden door dun rankwerk. De gewelfde onderkast heeft drie schijnladen en inzwenkende hoekstijlen die eindigen in leeuwenpoten. Op de geschulpte onderrand zijn bladtakken met een lauwerkrans aangebracht. De al enigszins verstrakte hoofdvorm en vooral de uitgesproken Lodewijk XVI ornamentiek rechtvaardigen een datering op omstreeks 1775. Gezien de M\u00fcller-kenmerken die het instrument verder heeft, zou de bouwer Pieter M\u00fcller kunnen zijn.",
  "Part03_027VALB": "Een eenvoudige vijfdelige opbouw met ronde middentoren, gedeelde tussenvelden en spitse zijtorens. Opvallend zijn de bovenlijsten van de tussenvelden in de vorm van een C-voluut. De decoratie bestaat uit C-voluten, rankwerk en hier en daar nog een schuimend element. De tandlijst onderaan is vermoedelijk het resultaat van een latere wijziging, evenals de geschilderde decoratie op de onder- en bovenlijsten.",
  "Part03_028BEEK": "Deze kas werd vervaardigd door de uit Axel afkomstige Hendrik Beaufort. Of deze ook het snijwerk maakte, is niet bekend. De kas is typerend voor de Vlaamse orgelbouw van de tweede helft van de 18e eeuw: een vijfdelige opbouw met smalle ronde torens van vijf pijpen en brede ongedeelde vlakke tussenvelden. De decoratie is nog sterk door het rococo bepaald. Het meest spectaculair zijn de blinderingen van de velden met hun weelderige ranken en verder tamelijk abstracte vormen, die een associatie doen opkomen met het 17e-eeuwse kwabwerk. Zij sluiten aan bij de gebogen bovenlijsten die met bloemen zijn versierd. In de vleugelstukken zijn het vooral de C-voluten die de dienst uitmaken. In de consoles onder de torens ziet men echte rocailles en in de torens zelf tamelijk gestileerde ranken en guirlandes. Typerend zijn ook de bij de restauratie van 1983 gereconstrueerde vlammen tussen de pijpvoeten.",
  "Part03_029HARLI": "Een orgelkas van het type Leens, die zich in sterke mate aansluit bij de iets oudere kas in Midwolda. Toch maakt dit orgel een andere indruk. Dat wordt veroorzaakt door de veel hogere onderkas, waardoor het gehele orgel een grotere rijzigheid verkrijgt. Opvallend is dat het orgel boven de preekstoel werd geplaatst en daarmee een visuele eenheid vormt. Dit was voor kerkgebouwen van de publieke gereformeerde kerk in de 18e eeuw tamelijk ongebruikelijk (vergelijk Middelburg, Oostkerk); bij dissenterskerken kwam het wel regelmatig voor.\nHet snijwerk is afkomstig van de beeldsnijder J.G. Hempel. Figuraal beeldhouwerk ontbreekt geheel; zijn werk is uitsluitend decoratief. Het is een curieuze mengeling van rococo en neoclassicistische (Lodewijk XVI) motieven. Dit laatste vermoedelijk in aansluiting op de architectuur van de toen nieuw gebouwde kerk. De tribune is in aansluiting op de preekstoel geheel neoclassicistisch en is voorzien van een dorische onderlijst. Het blinderingssnijwerk bestaat grotendeels uit C-voluten, doorvlochten met plantenmotieven. Daarnaast ziet men ook guirlandes, gedeeltelijk aan ringen opgehangen, hier doorheen spelen. De lambrequins die in het rococo wat op de achtergrond waren geraakt, keren hier weer terug. De vleugelstukken van de hoofdkas zijn hier gereduceerd tot guirlandes van hetzelfde model als de slingers die de uitgesproken neoklassieke vlampotten op de het hoofdorgel met elkaar verbinden. In de onderkas zijn onder de pedaaltorens instrumententrofee\u00ebn aangebracht, afhangend van een zware rocaille. Daartussen weer een guirlande aan een ring en daarnaast een mager twijgje opgehangen aan een weelderige rocaille. Onder de middentoren is eveneens een forse rocaille aangebracht waaraan een ring hangt die een lauwerkrans draagt. Zeer uitgesproken neoclassicistisch zijn de bekroningen van het rugpositief: op de middentoren een ronde cartouche met een strik erop, omgeven door lauweren, en op de zijtorens overhoeks geplaatste hoekige vazen. Op weinig plaatsen zal men in het werk van dezelfde kunstenaar twee vormwerelden zo uitdrukkelijk met elkaar geconfronteerd zien als hier.",
  "Part03_030NIJME": "De kas van dit orgel werd ontworpen en vervaardigd door de timmerman Jan van der Hart uit Amsterdam, de vader van de later bekende stadsarchitect Abraham van der Hart. Het beeldhouwwerk is van de hand van Johan Keerbergen uit Rotterdam, het decoratieve snijwerk waarschijnlijk van een zekere J. Otten.\nHet is een merkwaardig ontwerp. De hoofdkas bestaat uit twee duidelijk te onderscheiden delen: het vijfdelige middendeel en de zijvelden. Het middendeel is sober van opbouw. De middentoren wordt begeleid door twee smalle, flauw binnenwaarts gebogen ongedeelde velden. Deze opzet herinnert enigszins aan de torens met zijvelden zoals ze onder meer werden vervaardigd door Teschemacher. Men denke aan Vaals, Hervormde Kerk (1773). Deze opbouw moet in het Rijnland in de 18e eeuw een zekere populariteit hebben gehad. Vanuit Nijmegen kon men gemakkelijk daarvan kennis nemen. Bovendien waren de beide bij de bouw betrokken orgelmakers, de 'andere' Christiaan M\u00fcller en Ludwig K\u00f6nig, uit het Rijnland afkomstig. Twee forse ronde torens completeerden de middenpartij. Het geheel doet denken aan een wat groot uitgevallen dorpsorgel. De torens zijn voorzien van forse consoles met beeldhouwwerk waaronder gesneden panelen. Dit geheel wordt begeleid door grote, lager aanzettende gebogen velden, die zijn voorzien van dunne S-vormige bovenlijsten en eindigen in nagenoeg vrijstaande forse houten stijlen met corinthische halfzuilen. Men heeft om de herkomst van dit motief te verklaren wel naar Frankrijk verwezen, waar orgels met dergelijke velden regelmatig voorkomen, maar dat is in dit geval niet nodig. De zijvelden in Nijmegen vormen een versoberde en in neo-classicistische zin getransformeerde versie van de zijvelden van het voormalige orgel in de St-Eusebiuskerk te Arnhem. Dit orgel werd gebouwd in 1770 door de Gebroeders Wagner uit Schmiedefeld (Th\u00fcringen) en had een voor Nederlandse begrippen uitzonderlijk rijk rococo front. Ook daar lagen de onderlijsten van de velden lager dan die van de de middenpartij en ook daar eindigden de velden in zuilachtige stijlen, die nauwelijks in organisch verband stonden met de totale compositie. In Arnhem was de ruimte tussen stijlen, pijpwerk en middenpartij opgevuld door rijk snijwerk, wat, zoals reeds bleek, in Nijmegen tot een simpele S-vormige lijst werd gereduceerd. Het is duidelijk, dat men in Nijmegen met het naburige Arnhem heeft willen concurreren. Ofschoon het Nijmeegse orgel zeker imposant van uiterlijk is, kan het toch niet wedijveren met het schitterende Arnhemse front. Het rugpositief bevat geen elementen die aan het Arnhemse orgel zijn ontleend. De vormgeving ervan is afgeleid van die van de hoofdkas. Het bestaat eveneens uit een zelfstandig middendeel, dat is opgebouwd uit een ronde middentoren en twee ongedeelde achterwaarts geplaatste holle velden van gelijke hoogte, alles nog hechter tot \u00e9\u00e9n geheel gemaakt door het gemeenschappelijke hoofdgestel met bekronend tympaan. Tegen deze middenpartij zijn dan twee lagere ronde torens zonder al te veel verband aangeplakt. Een dergelijke 'hard' om niet te zeggen conflicterend naast elkaar plaatsen van bouwdelen is een typisch trekje van het neo-classicisme.\nDe ornamentiek draagt een in hoofdzaak neo-classicistisch karakter. De tribune en de zuilen eronder vertonen de dorische orde. De soffiet onder het rugwerk, in feite drie grote consoles onder de torens, bevat gekrulde bladeren en in het midden het door putti gedragen stadswapen. De blinderingen van zowel hoofd- als rugwerk bestaan voornamelijk uit vrij grof C- en S-vormig rankwerk. De decoratie van het stijl- en regelwerk is verfijnder. Op de stijlen van het rugwerk zijn rozetten aangebracht, op die van het hoofdwerk golfranken. In de lijsten van het rugpositief en de hoofdkas ziet men verschillende soorten entrelacs. Boven de middentoren is in de kap een wijzerplaat ingewerkt. Op de zijtorens zijn cartouches geplaatst met een anker en een hart, als symbool voor hoop en liefde. Figuraal beeldhouwwerk is slechts betrekkelijk terughoudend aangebracht. In de consoles onder de torens van de hoofdkas zijn gevleugelde engelenkopjes te zien, terwijl zich op het rugpositief twee bevallig liggende dames bevinden. De ene bespeelt een luit, de andere zingt. Op de zijtorens zijn putti met muziekinstrumenten in de weer.",
  "Part03_031TILBU": "Het middendeel van het huidige orgelfront is het hoofdwerkfront van het Van Peteghem-orgel uit de abdij Roosendael bij Mechelen. Het heeft de eenvoudige vijfdelige opbouw met smalle ronde torens van vijf pijpen en brede tussenvelden die in de Zuidelijke Nederlanden zeer gebruikelijk was. Het front heeft in zekere zin twee gezichten: onderaan ziet men als decoratie alleen een gevlochten bladkrans en wat eenvoudig bladwerk op de consoles onder de torens, terwijl de kappen van de torens alleen met tandlijsten zijn versierd. Hiertussen ziet men een andere wereld: boven de brede ingezwenkte bovenlijsten ziet men guirlandes met bloemen; zowel bovenblinderingen als vleugelstukken vertonen een weelde aan snijwerk.In de blinderingen van de beide tussenvelden ziet men loofwerk met telkens twee gekruiste bazuinen. In de torenblinderingen zijn engelenkopjes aangebracht. De vleugelstukken bevatten een bijna volledig orkest van strijk- en blaasinstrumenten. Op de middentoren David met harp, op de zijtorens putti. De tribune is uitgesproken neo-classicistisch met haar uit ovale entrelacs gevormde balusters. Bij de verbouwing van 1918 heeft men gepoogd de omlijstingen van de nieuwe zijgedeelten in vormgeving enigszins aan het oude front aan te passen en wel door het aanbrengen van tandlijsten. De daarboven uitstekende tot in de gewelfboog doorlopende pijpgedeelten hebben echter een bijzonder lelijk effect.",
  "Part03_032GMUSE": "Een voor Hess typisch bureauorgel, sterk gelijkend op zijn door schrijfkabinetten ge\u00efnspireerde orgels, maar dan zonder bovenbouw. De mahoniehouten kast heeft drie laden met ovaal beslagwerk en van beneden naar boven een bolling, een holling en weer een bolling; zij is voorzien van hoekstijlen. De onderrand is geschulpt. Het bovendeel bevat de klaviatuur en daarboven het voor Hess karakteristieke gesneden paneel met muziekinstrumenten, waaronder twee pauken en blad- en strikwerk, een decoratie die na 1770 opkwam.",
  "Part03_033GEMUS": "Zoals dit orgel zich thans vertoont, houdt het het midden tussen een bureauorgel in strikte zin en een kabinetorgel. De mahoniehouten onderkast is vrijwel gelijk aan het hiervoor besproken bureauorgel uit dezelfde collectie dat uit hetzelfde jaar dateert. Alleen het beslagwerk is verschillend. Dit deel van het instrument is afkomstig van Hess. De lage bovenbouw met jalouziedeuren, waarboven een gebroken fronton, is een toevoeging uit het eerste kwart van de negentiende eeuw van de hand van Frederik van der Weele. Dit bovengedeelte is van mahoniehout met uitzondering van bovenlijst en tympaan die van eikenhout zijn vervaardigd.\n\nMuseum nummer Ea 8-1953",
  "Part03_034ADAML": "Bij dit orgel, dat zoals bij dissenterskerken veel voorkwam, boven de preekstoel is geplaatst, laat Strumphler de door hem in de Lutherse kerk te Weesp toegepaste gebogen zijvelden achterwege en sluit hij zich aan bij een in Holland zeer gebruikelijk type: vijfdelig, met ronde middentoren, holle gebogen tweedelige tussenvelden en spitse zijtorens. Deze opbouw zou voor Strumphler karakteristiek blijven. De pijpen in de tussenvelden hebben beneden een steil naar het midden aflopend labiumverloop; in de bovenvelden is dat een veel flauwere lijn. De ornamentiek heeft het rococo, dat in Weesp nog zo duidelijk present was, vrijwel achter zich gelaten. Het blinderingssnijwerk bovenin de middentoren bestaat uit bladranken en een guirlande die door een strik wordt vastgehouden. Bij de zijtorens ziet men vergelijkbare guirlandes in combinatie met C-voluten. Onder de pijpvoeten zijn lauriertakken aangebracht, hier en daar voorzien van strikken. De tussenvelden worden aan de bovenzijden afgesloten door guirlandes die van de stijlen van de middentoren afhangen. Fraai zijn de kappen van de torens met hun bladfriezen. Opmerkelijk is de bekroning van de middentoren, die bestaat uit een forse bladrank, waarboven een lauwerkrans met pijlenbundel. Wat zich binnen de lauwerkrans bevindt, is niet met zekerheid vast te stellen, maar het doet denken aan een brandend hart. Op de zijtorens ziet men de voor het neo-classicisme typerende obelisken. De panelen naast het orgel dateren uit 1930.",
  "Part03_035ARNHE": "Een eenvoudige driedelige opbouw met ronde middentoren en eigenaardige gebogen zijvelden. De ornamentiek vertoont weelderige rococo-vormen. In de blinderingen geschulpte C-voluten en blad- en schuimmotieven. Opmerkelijk is vooral de decoratie bovenaan, naast de middentoren, met een Marot-achtig ruitmotief, weelderige plantengroei en fantastische geschulpte C-voluten, waarvan de rechter uit de verte aan een zeepaard doet denken. De slingers op de zijstijlen en de vaas op de toren vertegenwoordigen de strengere vormgeving van het neo-classicisme.",
  "Part03_036DANTU": "Een voorbeeld van het voor Hinsz ongebruikelijke vijfdelige fronttype met spitse zijtorens, dat hij verder alleen nog toepaste in Meeden (1751). De middentoren is vrij vlak behandeld, de tweedelige tussenvelden zijn even schuin naar achteren geplaatst, maar geheel vlak. Een neiging tot verstrakking lijkt zich aan te kondigen. Hinsz houdt echter wel aan de insnoering van de orgelkas vast.\nHet snijwerk, vervaardigd door Yge Rintjes uit Makkum, bestaat grotendeels uit vegetatief behandelde C-voluten die op allerlei wijzen met elkaar gecombineerd worden. Hier en daar ziet men nog enig rococoschuim. Wat echter vooral opvalt is dat de voluutdecoratie wordt doorkruist door bloemen en takjes met eikenbladeren. Dit is dus duidelijk een overgangsstijl. Het opzetstuk op de middentoren is weer rococo, de merkwaardige vazen met gestileerde bloemstukjes op de borstwering zijn echter uitgesproken neo-classicistisch.",
  "Part03_037DREMP": "De opbouw van dit orgel is ontleend aan die van het orgel in het naburige Hoogkeppel, een werk van Matthias van Deventer uit 1740. Het voornaamste verschil is dat hier de zijtorens rond zijn in plaats van spits. Evenals in Hoogkeppel breken hier de lijsten boven de tussenvelden, die in \u00e9\u00e9n lijn liggen met de tussenvelden, verkropt af, terwijl de overgebleven ruimte bij de middentoren door vlakke panelen wordt opgevuld. Het ornament, dat bij de restauratie van 1964 gedeeltelijk werd gereconstrueerd, draagt nog in sterke mate een rococo karakter en bestaat grotendeels uit geschulpte C-voluten, die in de vleugelstukken afwisselend met hun opening naar buiten en naar binnen zijn aangebracht. Ook in de opzetstukken van de zijtorens ziet men een dergelijke opbouw; de blinderingen bestaan eveneens voor een groot deel uit C-voluten, maar zijn veel dunner en hebben iets metaligs, wat geheel in de tijd van ontstaan past.",
  "Part03_038PURME": "Bij dit huisorgel combineert Gideon B\u00e4tz een aantal kenmerken van het gangbare kabinetorgel met een typerend element van veel van zijn kerkorgels. De middenpartij met gebogen bovenlijst en het bijna vlakke pijpveld met V-vormig labiumverloop draagt de kenmerken van een kabinetorgel. De zijvelden die bij het gebruikelijke kabinetorgel vlak zijn, krijgen hier echter de achterwaarts geronde vorm die Gideon B\u00e4tz zo graag toepast bij zijn kerkorgels. Het resultaat is een bijzonder elegant orgelmeubel dat zelfs associaties wekt met Centraal-Duitsland. De ornamentiek is terughoudend.",
  "Part03_039UITHU": "Een kabinetorgel met een opbouw die bij meer orgelmakers is te vinden, met drie velden en een gebogen bovenlijst. Opvallend is hier echter de grote breedtewerking. De vrij grote omvang, met name veroorzaakt door de Prestant 8' in de bas is daaraan vermoedelijk debet. De onderkast omvat drie schijnladen en heeft zeer geprononceerde S-vormige hoekstijlen en geschulpte onderlijst. Het beslagwerk vertoont een vaas en ondermeer twee koppen.\nDe bovenkas omvat drie pijpvelden, het middelste met een V-vormig labiumverloop, de zijvelden met naar het midden aflopende labiumlijnen, die niet bij die van het middenveld aansluiten. Dit trekje, dat ook bij Strumphler en andere orgelmakers voorkomt, is ook karakteristiek voor de latere orgels van Vool. Eveneens kenmerkend voor Vool is dat de pijpvoeten in het middenveld gedeeltelijk in de onderkas lijken weg te zakken. De bovenlijst begint aan beide zijden met een recht gedeelte en gaat dan over in een vloeiend S-vormig profiel. In het midden bevindt zich een kuifstuk met twee S-vormige ornamenten. Opmerkelijk is dat de bij orgels van dit model gebruikelijke knikken ontbreken en zijn vervangen door kleinere kuifstukken waarin nog enige schuimwerk valt te onderscheiden. Over het gebogen gedeelte van de bovenlijst loopt een bladrank met enige bloemen. De blinderingen vertonen elkaar doorsnijdende twijgen, vooral boven in de zijvelden sterk gestileerd, en linten. Het geheel wordt bekroond door een zittend beeld van David, geflankeerd door musicerende engelen, links met een traverso en rechts met een viool.",
  "Part03_040BREDA": "Een belangwekkend kabinetorgel in Lodewijk XVI stijl. De rococo traditie klinkt nog enigszins door in de vorm van de bovenlijsten. Toch wijken deze af van het oudere type. De daar gebruikelijke knikken ontbreken. Hier zijn de overhoekse lijstvormige bekroningen van de hoekstijlen zeer fors uitgevallen en zetten de S-vormige bovenlijsten pas daarna aan. Opmerkelijk is ook dat een kuifstuk ontbreekt en dat in stede daarvan een onderbreking in de lijstwerken is aangebracht die ruimte biedt voor een console met vaas. Bij gesloten deuren vormt deze lijst tezamen met het bovendeel van de deuren een gebroken tympaan, gedecoreerd met aan ringen opgehangen guirlandes. Als decoratie in het bovendeel ziet men verder nog eierlijsten en gevlochten bladkransen. Het benedendeel van de deuren is voorzien van twee authentieke spiegels met daarboven in takken gevatte portretmedaillons. Bij geopende deuren ziet men drie pijpvelden, het middelste met V-vormig labiumverloop, de zijvelden met naar het midden aflopende labiumlijn. De labia van de zijvelden liggen niet in \u00e9\u00e9n lijn met die van het middenveld. De blinderingen aan de pijpvoeten bestaan uit golfranken, het snijwerk boven aan de pijpen uit guirlandes (opgehangen aan een ring en aan haken) en strikken. Onder de pijpvelden ziet men een lijst met muntvormige entrelacs (guilloches). De zijlijsten zijn gedecoreerd met slingers van bladparen. Bij de vlakke onderkas springt het middendeel iets naar voren, de zijstukken bevatten weer een slinger van bladparen. Opmerkelijk zijn de roedenbundels (fasces) op de hoek van de onderkast, die eindigen in leeuwenpoten. Onder aan de kast een gevlochten bladkrans met ringen waaraan wederom een portretmedaillon is bevestigd. Dit orgel was met zijn uitgesproken neoclassicistische decoratie-elementen voor zijn tijd zeer modern.\nHeel bijzonder is dat het oorspronkelijke bankje bij het orgel bewaard is gebleven. Het heeft de vorm van een verhoogde open leunstoel met onder de zitting een drietal laden. Het heeft gecanneleerde hoekstukken en taps toelopende eveneens gecanneleerde poten.",
  "Part03_042ZIERI": "Deze orgelkas vertoont grote overeenkomst met die in de Doopsgezinde Kerk te Leiden. Ook hier wordt de middentoren begeleid door gedeelde bolle velden, ook hier ziet men daarnaast stijlen met zware kroonlijsten en ook hier zijn even overhoeks geplaatste gedeelde torens aangebracht. Toch is er een belangrijk verschil: de stijlen naast de middenpartij worden hier niet, zoals in Leiden en in alle andere Mitterreither-orgels van dit type, verbonden door gesloten lijsten, maar door lofwerk dat bovendien naar de zijtorens afloopt. Daardoor heeft het uiterlijk van dit orgel toch een andere uitwerking. Het snijwerk vertoont nog vrij veel rococo-elementen, vooral in de soffiet en de wangstukken. Ook in de blinderingen kan men nog een rococo vormgevoel ontwaren, maar de vormen zijn dun en sprietig geworden, wat een andere wereld aankondigt. In de soffiet ziet men het Lutherse symbool bij uitstek: de zwaan. Op de middentoren ziet men een zittende David met harp, op de zijtorens rechts een vrouw met luit en links een vrouw met een boek in de hand, wellicht personificaties van de speel- en zangkunst.",
  "Part03_044DORD": "Een elegant orgel waarvan de onderzijde dienst doet als klankbord voor de preekstoel. Opvallend is het contrast tussen het preekstoelgedeelte en het orgel. De kansel en de erbij behorende betimmering vertonen de strakke vormen van de Lodewijk XVI stijl. Het orgel daarentegen verwijst met zijn uitbundige welvingen nog naar het rococo. Een ronde middentoren wordt geflankeerd door gedeelde tussenvelden en even overhoeks geplaatste ronde zijtorens. Opvallend is dat de beide tussenvelden zowel boven als beneden een vloeiend V-vormig labiumverloop hebben, wat in de wijde omgeving alleen maar in het orgel van de Waalse kerk te Gouda (thans in Moordrecht) was te vinden. De zijtorens hebben slechts vijf pijpen in plaats van de gebruikelijke zeven. Dit zou op Zuidnederlandse invloed kunnen wijzen. Opmerkelijk is dat de middelste pijpen van de ondervelden van facetten zijn voorzien. Dit alles geeft het orgel een wat 'exotisch' uiterlijk. De blinderingen zijn sierlijk en transparant. Zij bestaan in hoofdzaak uit golfranken, met hier en daar een bloemmotief. Fraai zijn de slingers naast de middentoren die aan beide zijden boven de tussenvelden overgaan in een sierlijke C-voluut.\nAardig zijn de engelenkopjes in de onderlijst, verbonden door guirlandes. De vleugelstukken zijn aan een strik opgehangen en bestaan uit een slinger van bladwerk en bloemen en uit muziekinstrumenten. Op de middentoren een soort kroon bekroond door een vaas en omspeeld door enig schuimwerk; op de zijtorens strakke vazen.",
  "Part03_045GOUDA": "Het is bij gebrek aan andere voorbeelden moelijk vast te stellen in hoeverre dit orgel representatief is voor de vroege kabinetorgels van Mitterreither. Het rechte labiumverloop in de drie velden is waarschijnlijk wel typerend. Wij vinden het ook terug in een kabinetorgel uit 1795 in particulier bezit (Gierveld, cat.nr. 215) dat verder geheel anders van vormgeving is. Wij zien het overigens niet bij het aan Mitterreither toegeschreven instrument in het Ministerie van OC&W te 's-Gravenhage.\nOndanks de vrij grote soberheid, is de afwerking zeer verzorgd. Fraai zijn de drie schijnladen waarvan het middengedeelte bol is en de zijgedeelten hol, dit in duidelijke afwijking van het gebruikelijke patroon. Hoekstijlen van enige betekenis ontbreken. De overgang naar de bovenkas is uiterst eenvoudig; een recht geplaatst paneel zonder decoratie. De bovenkas zelf omvat, zoals reeds gemeld, drie velden met recht labiumverloop. De bovenlijst bevat geen knikken, maar heeft wel aan de uiteinden en boven de zijvelden rechte gedeelten. Voor het overige volgt zij een sierlijke S-vorm. Een kuifstuk in de gebruikelijke zin ontbreekt. In het gebogen middengedeelte van de bovenlijst is een zeer bescheiden gesneden decoratie aangebracht. Het blinderingssnijwerk is rustig en elegant. Het bestaat uit door elkaar gevlochten bladtwijgen met hier en daar een golfrank. In het middenveld wordt het snijwerk boven en onder als het ware bijeengehouden door gestrikte linten.",
  "Part03_046GOUDA": "Dit orgel heeft een eenvoudige vijfdelige frontopbouw met drie ronde torens. Het is het oudste bewaarde Mittereither-orgel van dit model. Het is in feite nog verwant aan de orgels van het type Leiden, Doopsgezinde Kerk gedeelde tussenvelden kan men zich voorstellen als een vereenvoudiging van de bolle torenvelden van genoemd type. De ornamentiek is zeer sober en omvat takjes aan de pijpvoeten en muntreeksen en draperie\u00ebn boven aan de torens. De gesloten zijstukken dateren van de vernieuwing in 1918. Op de middentoren is een zittend beeld van koning David met harp te zien.",
  "Part03_047HEUKE": "Johann Heinrich Hartmann B\u00e4tz had een zekere voorliefde voor torenachtig behandelde zijvelden. Men zie zijn grote orgel in de Lutherse Kerk in Den Haag en de opmerkelijke aan elkaar verwante orgels in Schalkwijk, Hoorn (Oosterkerk) en Tilburg (Hervormde Kerk). Ook in zijn orgel te Oene kan men dat zien. Zijn zoon Gideon deelde deze voorliefde en volgde hier laatstgenoemd orgel na. Men zou beide fronten kunnen opvatten als varianten van het gebruikelijke Hollandse type, zoals dat met name door Christiaan M\u00fcller werd toegepast (men denke aan Amsterdam, Engelse Kerk; Alkmaar, Kapelkerk). Waarschijnlijk is dat toch niet juist. Vader en zoon B\u00e4tz hebben met dit orgeltype gestreefd naar een levendig silhouet. Als uitgangspunt namen zij een fronttype van een gangbaar model (denk aan Haarlem, Doopsgezinde Kerk, later Bakenesserkerk van B\u00e4tz senior en aan het latere orgel van de Lutherse Kerk te Enkhuizen), ook weer met gesloten lijsten boven de tussenvelden, een typische B\u00e4tz-trek. Om dit geheel een grotere breedtewerking en een levendiger silhouet te geven, werden aan weerszijden twee geronde zijvelden toegevoegd, lager dan de aangrenzende spitstorens en met kappen met even uitstekende lijsten, de oude B\u00e4tz-specialiteit. De ornamentiek wordt nog beheerst door het rococo. Het vormenrepertoire van deze stijl is overal te zien. De blinderingen zijn zeer transparant, om niet te zeggen dun, de soffiet en de wangstukken zijn al tamelijk strak. Het rococo loopt op zijn eind. Op de middentoren grijpt koning David in de snaren van zijn harp, terwijl op de zijtorens twee vrouwenfiguren zijn gezeten. Opvallend zijn nog de tamelijk wilde opzetstukken op de zijvelden.",
  "Part03_048LISSE": "Een vijfdelig orgelfront met een verlaagde middentoren, zoals dit met name in de Zuidelijke Nederlanden werd toegepast. Ook in het Rijnland kwam deze kasvorm echter met een zekere regelmaat voor. Het blinderingssnijwerk vertoont weelderige rococo-vormen. Opvallend zijn de geschulpte C-voluten, die grote overeenkomst vertonen met de decoratie die te vinden is bij de orgels van Teschemacher. Wel zijn de vormen hier iets grover. Het subtiele snijwerk op de stijlen herinnert eveneens aan Teschemacher (Vergelijk Vaals, Hervormde Kerk). De dubbele onderlijst is nog een herinnering aan de bouwwijze van de voor het Rijnland zo belangrijke familie Weidtman. Al deze kenmerken vormen een bevestiging van de toeschrijving aan Gilman.",
  "Part03_050SPANB": "Dit orgel vertoont de voor Strumphler gebruikelijke vijfdelige opbouw met ronde middentoren, holle tweedelige tussenvelden en spitse zijtorens. De ornamentiek biedt enige problemen. De vrij grove vleugelstukken dateren uit de 19e eeuw, wat ook zou moeten gelden voor de bekroningen, ofschoon met name een muziektrofee, zoals hier op de middentoren is te zien, in 1779 goed denkbaar zou zijn. Dat laatste is minder het geval met het blinderingssijwerk. Dit vertoont golfranken met zware acanthusbladeren. Een dergelijke ornamentvorm is in 1779 moeilijk denkbaar. Het is mogelijk dat dit snijwerk ook in de 19e eeuw is aangebracht, toen men dergelijke vormen opnieuw ging toepassen.",
  "Part03_053BERLI": "Het front van dit orgel is een gereduceerde versie van het door Mittereither in 1779 gebouwde orgel in de Rosaliakerk te Rotterdam. In Rotterdam was de middentoren echter gedeeld in twee etages met elk dertien frontpijpen, een aanleg die school zou maken. In Berlicum is de toren weer tot de gebruikelijke eendelige opbouw met zeven pijpen gereduceerd. Wij zien hier dus een eenvoudige vijfdelige opbouw met drie ronde torens en gedeelde tussenvelden. Deze velden zijn licht gebogen, wat nog een herinnering is aan de tijd van het rococo en hebben een tegensgesteld labiumverloop. Opvallend zijn de lage, bijna verschrompelde bovenvelden, iets dat het genoemde Rotterdamse orgel niet had. Het orgel is geplaatst op een galerij in dorische vormen. Het snijwerk is afkomstig van Johannes Schadd\u00e9 die vaak voor Mitterreither werkte. In de soffiet ziet men bladmotieven, waarvan met name die onder de zijtorens opvallen door hun rijke en tamelijk naturalistische vormen. In de blinderingen merkwaardig rankwerk in geabstraheerde plantaardige vormen, die boven in de torens worden gecombineerd met guirlandes. De bovenlijsten van de tussenvelden zijn behangen met draperie\u00ebn. Tussen de verdiepingen van de velden ziet men een klimmend gebogen meandermotief. Op de drie torens de voor het neoclassicisme kenmerkende vazen. De huidige vleugelstukken werden in 19?? aangebracht naar het model van die in??",
  "Part03_054RODEN": "Dit is het enige orgel van Hinsz waarbij hoofdwerk en rugpositief dezelfde zevendelige opbouw bezitten. De eerste keer dat Hinsz een dergelijke zevendelige opbouw bezigde, was in Appingedam (1744). Daarna kwam hij er pas in Wassenaar weer op terug (1767). Zowel Wassenaar als Roden hebben een ander labiumverloop. Terwijl in Appingedam de labiumlijnen van tussenvelden en zijvelden naar de tussentorens oplopen, lopen zij in Wassenaar en Roden in de tussenvelden wederom op naar de tussentorens, maar in de zijvelden af. In Appingedam waren de zijtorens daardoor de middenassen van twee secundaire symmetrische partijen. Bij beide jongere orgels is er maar \u00e9\u00e9n centrale as: de middentoren. Opvallend is dat deze orgelkas nog steeds is ingesnoerd.\nHet snijwerk is afkomstig van Anthony Derkzoon Smit, die ook in Midwolda voor Hinsz werkte. De rijke decoratie bestaat voor een groot deel uit C-voluten, die echter vergeleken met Midwolda dunner, metaliger zijn geworden en worden doorsneden door bloemen en bladmotieven. Vooral in de wangstukken kan men dat goed zien.",
  "Part03_055ALKMA": "",
  "Part03_128TUBBE": "Dit orgel heeft een kas met een eenvoudige vijfdelige opbouw: een ronde middentoren, vlakke tweedelige tussenvelden en ronde zijtorens. De labia in de tussenvelden hebben een tegengesteld verloop, in de ondervelden naar het midden oplopend en boven naar het midden aflopend. Opvallend zijn de forse stijlen naast de torens. Eveneens opvallend is dat in de decoratie nog vrij veel rococo elementen zijn te vinden en dat in 1789! Men lette vooral op het schuimwerk tussen de torens en ook op de lijsten tussen de etages van de velden. Verder ziet men in de blinderingen ook dun rank- en bladwerk. Op de middentoren een bescheiden David met harp, geflankeerd door twee potige engelen met bazuinen en zegepalmen.",
  "Part04_001LOBIT": "Dit is het enige tweeklaviers kabinetorgel van Hess dat bewaard is gebleven. Het met mahoniehout afgewerkte meubel wijkt sterk af van het overige werk van Hess. De onderkast heeft het model van een cilinderbureau, wat men bij de andere van Hess bekende instrumenten niet vindt. Zij is zeer sober en bevat drie vlakke schijnladen, rond beslagwerk, gecanneleerde hoekstijlen en eveneens gecanneleerde tapse poten. Opvallend is dat het voor Hess zo karakteristieke gesneden paneel boven de klaviatuur ontbreekt. De bovenkast is ook anders dan wij van Hess gewend zijn. Zij omvat vijf pijpvelden: een middenveld van vijf pijpen, dubbele tussenvelden van elk negen pijpen en zijvelden van drie pijpen. De blinderingen bevatten strikken, rozetten, kwasten, vegetatieve elementen en ook nog enige bescheiden C-voluten. Opmerkelijk is het zware gesloten fronton met bescheiden modillons, dat het geheel tamelijk zwaar maakt.",
  "Part04_002MAAST": "Dit met bloemmahonie gefineerde kabinetorgel draagt alle kenmerken van het neo-classicisme, zoals de rechthoekige vorm en het driehoekige gevelveld, dat hier echter is opgenomen in een attiek die wordt bekroond door een open lijstwerk met ronde entrelacs. In een volgend stadium van ontwikkeling van de kabinetorgels zal het gevelveld verdwijnen en het kabinet alleen worden bekroond door een open lijstwerk, zoals wij hier zien. Het labiumverloop in de drie pijpvelden lijkt sterk op dat van het K\u00fcnckel-orgel in de Pieterskerk te Utrecht. Het blinderingssnijwerk bestaat uit bladtakken. De rechthoekige bovenkast is in haar grondvlak kleiner dan de onderkast. De overgang tussen beide delen wordt verzacht door overhoeks geplaatste inzwenkende voluten. Ook bevindt zich daar een gecanneleerde lijst. De onderkast bevat twee deuren en op de hoeken twee overhoekse vlakke pilasters.",
  "Part04_003MIDDE": "De bovenkas is het oudste gedeelte. Zij vertoont een eenvoudige vijfdelige opbouw van ronde middentoren, gedeelde vlakke tussenvelden met tegengesteld labiumverloop en spitse zijtorens met vrij sterk uitkragende kappen. De benedenblinderingen bij torens en velden vertonen een transparant geheel van elkaar snijdende golfranken met bloemen. Bovenin de torens zijn fraaie aan knoppen opgehangen draperie\u00ebn aangebracht. Boven de tussenvelden ziet men een gevlochten bladkrans. De etages van de velden worden gescheiden door een eigenaardig bladelement met een vaag S-vormig profiel. De vormgeving van een en ander geeft aanleiding tot een datering omstreeks 1790.\nDe onderkas dateert uit 1874. Toen werden ook de consoles onder de torens aangebracht, zeer opmerkelijke staaltjes van neogotisch snijwerk. De onderkas zelf is voorzien van panelen in eenvoudige neogotische vormen.",
  "Part04_004OPLOO": "Gezien de herkomst uit Sonsbeck valt aan te nemen dat het orgel oorspronkelijk werd gebouwd door een orgelmaker uit het Nederlands-Rijnlandse grensgebied. Orgelbouwers die in aanmerking komen zijn dan Courtain of Nolting. Nu vertoont de orgelkas in Oploo in haar opbouw een opvallende overeenkomst met de kas van het orgel uit de Broerekerk te Nijmegen, thans te Katwijk, Nieuwe Kerk, een werk van de orgelmakers Nolting uit 1822. Dit opent de mogelijkheid dat wij hier met een vroeg werk van Nolting te maken hebben. Karakteristiek element is het parallelle verloop van de tussen-en bovenlijsten van de tussenvelden, dat door de bovenlijsten van de zijvelden wordt gevolgd. Opvallend is de nog sterk ingesnoerde onderkas. Blinderingen komen alleen aan de bovenzijden van de pijpen voor. Zij vertonen eikenbladranken. Op de zijvelden beeldjes van putti die uit 1868 dateren, en het werk zijn van Thomas van Uden uit Boxmeer.",
  "Part04_005RIEL": "Het front van dit orgel is zesdelig met een opvallend brede middenstijl, een opbouw die sterk doet denken aan die van het orgel in de Gereformeerde Kerk te Noordwijk aan Zee, zij het dat hier het onderpositief ontbreekt. Het thans in Noordwijk aanwezige orgel is in oorsprong een werk van Pieter van Peteghem, die waarschijnlijk dit fronttype heeft ontwikkeld. Het is dus zeer wel mogelijk dat ook dit front van een orgel van een der Van Peteghems afkomstig is, ofschoon ook andere orgelmakers dit schema volgden. Vergeleken met het orgel in Noordwijk zijn vormgeving en decoratie strakker en eenvoudiger. Dit hoeft echter in het geval van de Van Peteghems en hun collega's niet noodzakelijkerwijs op een latere ontstaanstijd te wijzen, al is dit hier vermoedelijk wel het geval. De blinderingen met bladwerk met bloemen in de velden en met guirlandes in de torens wijzen in de richting van het einde van de 18e eeuw. Vreemd zijn echter de consoles onder de torens met hun plastische cartouches en ook de grove decoratie van de consoles tussen onder- en bovenkas. Een dergelijke vormgeving zou men eerder in de negentiende eeuw verwachten. Deze onderdelen kunnen echter later vernieuwd zijn. Onder zeer veel voorbehoud zou voor deze kas een voorlopige datering omstreeks 1790 kunnen worden voorgesteld.",
  "Part04_006STIPH": "Een kabinetorgel dat is gesigneerd door Hess, die echter zijn naam hier verkeerd schrijft met \u00e9\u00e9n s, wat hij anders nooit doet. Het instrument wijkt nogal van het gebruikelijke Hess-kabinetorgel af. Het heeft namelijk een front met drie velden, die worden omlijst door gecanneleerde stijlen omrankt door een lint. Het geheel wordt bekroond door een gebroken fronton. De onderkast heeft drie vlakke schijnladen, met in het midden van elke lade een merkwaardige cirkelvormige decoratie. Het tussengedeelte heeft het voor Hess karakteristieke gesneden paneel, met door linten samengebonden muziekinstrumenten, waartussen lauwerkransen. In het midden is een stuk muziekpapier weergegeven met een muziekfragment.",
  "Part04_007TIENH": "Een in het Nederlandse orgellandschap wat vreemde verschijning, dit orgel. Karakteristiek is de brede vlakke middenstijl, geflankeerd door smalle velden, naar verhouding vrij forse torens en lage, smalle zijvelden. Deze opbouw is typerend voor de Vlaamse orgelbouw uit de tweede helft van de achttiende eeuw, in het bijzonder voor de familie Van Peteghem uit Gent. Men vergelijke het orgel in de Gereformeerde Kerk te Noordwijk aan Zee (dl 1769-1790, 251-253).\nOpvallend is dat de beide torens nogal plastisch naar voren komen, wat bij orgels van dit type niet zo heel gebruikelijk is. Een frontopbouw met brede middenstijl komt ook voor in het Rijnland. Een prominent voorbeeld is het orgel in de Schlosskirche te Schleiden (ca 1770), dat aan Ludwig K\u00f6nig wordt toegeschreven. Gezien de Rijnlandse connecties van de Firma Leichel, die de orgelkas in Tienhoven plaatste, is een Rijnlandse oorsprong ervan dan ook niet uit te sluiten.\nWat opvalt is dat de zijstijlen dezelfde omvang hebben als de middenstijl en ook door een vaas worden bekroond. Het snijwerk op de consoles onder de torens bestaat uit smalle puntige bladeren. Het rankwerk naast de orgelkas, bestaande uit vrij grove bladmotieven, vruchten en bloemen is vermoedelijk door Leichel aangebracht. De blinderingen in de toren bestaan uit sterk geabstraheerde bladmotieven en strikken en linten. Boven de velden ziet men draperie\u00ebn met afhangende kwasten. Met de nodige slagen om de arm lijkt voor deze orgelkas een datering omstreeks 1790 aannemelijk.",
  "Part04_008ABOZU": "De kassen van dit orgel lijken in het geheel niet op wat Rudolf Knol verder nog heeft gemaakt. Mogelijk zijn de kassen nog geconcipieerd voor het oorspronkelijk geplande instrument van Gotlieb Heineman. Hoofdwerk en rugpositief hebben in hoofdlijnen dezelfde opbouw. De kassen zijn zevendelig en volgen het schema dat door Hinsz werd ge\u00efntroduceerd in zijn orgel te Appingedam uit 1744 (deel 1726-1769, 160-162). Eigenaardig is dat de ontwerper teruggrijpt op een kenmerk van het Apppingedamse orgel dat weinig school heeft gemaakt, namelijk het labiumverloop van de zij- en tussenvelden. In Appingedam zijn deze labia dusdanig gearrangeerd dat de zijtorens als het ware een secundaire as vormen: de labia lopen in de tussen- en zijvelden beide naar de tussentorens op, waardoor de zijtorens in de gehele compositie een secundaire as vormen. In latere uitwerkingen van hetzelfde schema geeft Hinsz de labiumlijnen van tussen- en zijvelden en parallel verloop, waardoor de secundaire aswerking verdwijnt. Andere orgelmakers die zich van het 'Appingedamse' schema bedienden, zoals Van Dam of Van Gruisen gingen op dezelfde manier te werk. De ontwerper van Bozum herstelt de secundaire as in ere, nu echter met een naar de zijtorens symmetrisch, maar tegengesteld verloop in de velden. De benedenvelden hebben een naar de zijtorens oplopende labiumlijn, de bovenvelden een aflopende.\nOok in een ander opzicht ging de ontwerper van Bozum zijn eigen gang. Terwijl zowel Hinsz als zijn navolgers bij fronten van dit type de tussentorens de spitse vorm gaven, maakt de Bozumse ontwerper ze rond, wat een geheel ander beeld oplevert. Het geheel krijgt een soepeler karakter, wat bij het rugpositief het verschil tussen de zijtorens en de zijvelden enigszins doet vervagen.\nDe decoratie is zeer verzorgd. Opmerkelijk is de voor de tijd van ontstaan zeer rijke soffiet met een engel, geflankeerd door twee putti. Aan rechte hoeken en ringen is een guirlande opgehangen. Geestig is de manier waarop de engel in het midden deze over haar nek heeft gehangen en verder met beide handen vasthoudt. De beide putti laten zich in dat opzicht evenmin onbetuigd. Als wangstukken bij het rugpositief dienen weelderige voluutvormige ranken, die overgaan in de golfranken op de borstwering. Zij doen in de verte denken aan een G-sleutel. De wangstukken van het hoofdwerk hebben dezelfde vorm als die van het rugpositief, maar zijn forser. Aardig zijn de consoles onder de torens van het hoofdwerk met voluten die herinneren aan een ionisch kapiteel. Het snijwerk tussen de torens bij hoofdwerk en rugpositief bestaat uit zeer slank rankwerk in hetzelfde patroon als bij de wangstukken. De blinderingen boven aan de torens bestaan uit en combinatie van gevlochten bladslingers en en bladranken.\nOpvallend is het vrij grote aantal beelden. Deze zijn, evenals vermoedelijk de soffiet, het werk van de in Leeuwarden woonachtige beeldhouwer Antonio Solaro. Of deze ook het overige snijwerk vervaardigde, is niet bekend. Op het rugpositief zit men een zittende koning David met een zeer hoog oprijzende harp, geflankeerd door vier musicerende knaapjes. Op de zijtorens van het hoofdwerk zijn twee musicerende mannen te zien, links met een cello, rechts met een lier.",
  "Part04_008ALMEL": "Dit orgel vormt \u00e9\u00e9n geheel met de eronder geplaatste preekstoel. De op twee ionische zuilen rustende orgelgalerij dient tevens als klankbord. Het orgel zelf heeft een voor Nederlandse begrippen ongewone opbouw, die echter geheel uit de orgelbouwtraditie van Westfalen afgeleid kan worden. Friedrich Heilman behoorde tot een orgelbouwersfamilie die geruime tijd in dat gebied werkzaam was. Het merkwaardige orgelfront in de Kleine Kerk te Vollenhove wordt aan een der Heilmans toegeschreven. Deze toeschrijving kan door een vergelijking met het Almelose orgel meer gewicht krijgen. Het concept van het hoofdwerkfront is namelijk direct uit dat van Vollenhove afgeleid. Men ziet daar een trapvormige opbouw met een brede flauw gebogen middentoren met negen frontpijpen, geflankeerd door gedeelde spitstorens en flauw gebogen zijtorens. Deze opzet wordt in Almelo opnieuw toegepast, met twee afwijkingen: in de eerste plaats zijn de tussentorens ongedeeld en ten tweede wordt de kap van de middentoren boogvormig opgetrokken, wat een geheel ander beeld oplevert. Verder zijn beide fronten nagenoeg gelijk van opbouw. Bij het rugpositief ging de ontwerper anders tewerk. Hij handhaafde de flauw gebogen middentoren met negen pijpen, maar verving de flankerende spitstorens door holle velden en de ronde zijtorens door spitse torens. De trapvormige opbouw bleef echter behouden.\nDe ornamentiek is sober en kenmerkend voor het neo-classicisme. Op de borstwering zijn guirlandes in festoenvorm en pilasters met guirlandes te zien. Het blinderingssnijwerk bestaat uit eenvoudige blad- en bloemmotieven, waarin men hier en daar nog een voluutvorm herkent. Opvallend zijn de hekwerken die beide kassen, behalve bij de middentorens, bekronen. Bij het rugwerk bestaan deze uit ovale entrelacs met guirlandes, bij het hoofdwerk uit een grovere variant daarop met rozetten en slingers.",
  "Part04_009HAARL": "Ofschoon de orgelkas in 1791 geheel nieuw werd ontworpen, is bij het vervaardigen ervan wel gebruik gemaakt van onderdelen van de oorspronkelijke kas. De nieuwe kas was de laatste die Hess voor een kerkorgel bouwde. Hij sloot zich weer aan bij het veelvuldig gebruikte zevendelige type met geronde zijvelden, dat hij eerder op bescheiden schaal toepaste in het St-Jacobsgasthuis in Schiedam (1773). Het door hem vervaardigde front heeft ook enige overeenkomst met het zevendelige front dat het orgel in 1658 had gekregen. Wij zien hier dus een ronde middentoren, holle tussenvelden van twee geledingen, spitse zijtorens en geronde zijvelden van twee geledingen. Vergeleken met zijn oudere instrumenten zijn veel elementen regelmatiger geworden. De labia van de tussenvelden hebben beide hetzelfde naar het midden afdalende verloop, die van de zijvelden lopen naar opzij af. De bovenlijsten van de zijvelden liggen in \u00e9\u00e9n lijn met die van de zijtorens met alleen een verkropping als scheidend element. De maker van het snijwerk is niet bekend. Bij het orgel zelf is de decoratie voor het grootste deel vrij sober. Het blinderingssnijwerk bestaat uit een combinatie van C-voluten met vegetatieve elementen, alles zeer transparant. Op de middentoren een wijzerplaat, gecombineerd met een instrumententrofee en draperie\u00ebn. Op de zijpartijen zijn door guirlandes verbonden vazen geplaatst. Merkwaardig zijn de zware voluten ter weerszijden van de orgelkas, die associaties wekken met een 17e-eeuwse halsgevel. Wellicht zijn zij bedoeld ook als toespeling op de wel heel specifieke vorm van de steunberen van de kerk, die immers ook een dergelijke ingezwenkte vorm vertonen. Deze vormen heeft men wel in verband gebracht met de 17e-eeuwse opvattingen over de tempel van Salomo.\nDe orgelgalerij uit 1658 werd opnieuw gebruikt, maar voorzien van een nieuwe decoratie en nieuwe lampet. De op de borstwering aangebrachte festoenen zijn wellicht een verwijzing naar de decoratie van het 17e-eeuwse kerkgebouw. Hun slanke vormen kenmerken ze echter als typisch 18e-eeuws. De lampet is voorzien van krullen en bladslingers. Opvallend is de zware druiper met bladmotieven. Buitengewoon plastisch is de decoratie op de borstwering. Deze bestaat in hoofdzaak uit elkaar snijdende C-voluten, met daarin verwerkt vazen op eigenaardige lotusachtige voetstukken. In het midden wordt het stadswapen vastgehouden door twee putti, die letterlijk worden overvleugeld door een reusachtige adelaar die merkwaardig genoeg een bundel orgelpijpen in de snavel houdt.",
  "Part04_010LEXMO": "Bij het front van dit balustrade-orgel wijkt Strumphler af van het bij hem gebruikelijke stramien, doordat hij in plaats van spitse zijtorens ronde zijtorens toepast. De holle tussenvelden blijft hij trouw. Zij hebben een parallelle naar het midden aflopende labiumlijn. De kappen van de torens en de zijlijsten zijn gedecoreerd met tandlijsten. De tussenvelden worden aan de bovenzijde afgesloten door een gebogen lijst met guirlandes en ranken. De overige ornamentiek draagt een grotendeels plantaardig karakter. Het soffiet bestaat uit bladconsoles met guirlandes. Eigenaardig zijn de blinderingen, die door een smalle witte band als het ware in twee etages worden verdeeld. Bij de pijpvoeten ziet men onder deze band linten die met \u00e9\u00e9n knoop aan genoemde band zijn vastgemaakt, daarboven bebladerde takken. De bovenblinderingen bestaan uit linten en guirlandes en in het bovendeel uit ovale entrelacs. Laatstgenoemd motief vindt men ook in de scheidingslijsten van de tussenvelden. Op de middentoren ziet men een typisch neo-classicisische obelisk met lauwerkrans, takken en twee gekruiste bazuinen. De vleugelstukken bestaan uit muziekinstrumenten. Fraai is de bovenlijst van de borstwering met haar weelderige golfranken.",
  "Part04_011SCHEV": "Om het concept van dit orgelfront te begrijpen, moet men in de eerste plaats bedenken dat dit instrument oorspronkelijk een balustrade-orgel was. Vervolgens dient men ook het in 1784 gebouwde voormalige orgel van Gerstenhauer in de St-Franciscuskerk te Hoorn in zijn beschouwingen te betrekken. Dit orgel was duidelijk ge\u00efnspireerd op het Mitterreither-orgel in de Grote Kerk in Hoorn, welks opzet ook ten grondslag lag aan het door Mitterreither veelvuldig toegepaste type van Leiden, Doopsgezinde Kerk. In de Franciscuskerk te Hoorn comprimeerde Gerstenhauer het concept van de Grote Kerk en bereikte zo een oplossing die leek op wat Mitterreither zelf ermee deed. De middentoren liet Gerstenhauer begeleiden door gedeelde velden, die weliswaar een zekere welving vertonen, maar lang niet zo bol zijn als bij de Doopsgezinde Kerk in Leiden. Daaraan voegde hij dan weer ongedeelde velden toe, zoals in Leiden. Tussen beide velden was een vrij forse pilasterachtige stijl met kapiteel aangebracht, wederom zoals in Leiden. Opmerkelijk detail was dat de smalle gedeelde zijtorentjes van de Grote Kerk hier waren vervangen door gewone torens die nog wel overhoeks waren geplaatst.\nBij het Scheveningse orgel gebruikt Gerstenhauer hetzelfde schema, alleen worden de torenvelden enkelvoudig en de tussenvelden gedeeld, terwijl overhoekse plaatsing van de zijtorens wordt afgezwakt.",
  "Part04_012STEDU": "Een wat moeilijk te plaatsen geheel. De opbouw met de V-vormige velden herinnert nog aan de Schnitger-school, maar de verhoogde zijtorens met hun rijk geprofileerde kappen zijn daarmee niet in overeenstemming. De opbouw past ook niet in het beeld van de inheemse Groninger orgeltraditie uit de 17e eeuw. Voor de hand zou dan liggen dat het orgel zijn huidige vorm in hoofdzaak te danken heeft aan werkzaamheden uit 1726, waarschijnlijk verricht door Matthias Amoor. Een probleem daarbij is dan wel dat de onderkas niet de toen nog gebruikelijke insnoering vertoont en die ook nooit heeft gehad. Uit het bewaard gebleven contract van 1787 blijkt echter dat Dirk Lohman een geheel nieuwe orgelkas moest vervaardigen. Waarom men voor een zo archa\u00efsche vormgeving heeft gekozen is enigszins raadselachtig, zelfs als men bedenkt dat de orgelbouwtradities in Oost-Friesland, waar Lohman vandaan kwam, aan de conservatieve kant waren. De wat sprietige vormen van de blinderingen en van het snijwerk voor het borstwerk zijn met een ontstaanstijd omstreeks 1790 in overeenstemming. Men vergelijke het weelderige snijwerk van aan de borstwering van de galerij dat nagenoeg met zekerheid aan de beeldsnijder Jan de Rijk kan worden toegeschreven en zal dateren uit 1726. Wel is duidelijk dat degene die het snijwerk aan het borstwerk maakte, zich enigszins bij het werk van Jan de Rijk heeft willen aansluiten. De bekronende vazen en de wapendragende adelaar moeten uit de bouwtijd dateren. Aangezien de orgelmaker Petrus van Oeckelen, die in 1851 aan dit orgel werkte, een bijzondere voorliefde had voor adelaars als torenbekroning, ligt de veronderstelling voor de hand dat de Stedummer adelaar van hem afkomstig zou zijn. De adelaars van Van Oeckelen plegen echter hun vleugels wijder uit te slaan en dragen nooit een wapen.\nDe herkomst van het paneel met beeldhouwwerk dat in 1791 als middendeel van de borstwering werd aangebracht, is onduidelijk. Het reli\u00ebf op het paneel vertoont het alliantiewapen Gerlacius/Gockinga, geflankeerd door de zittende figuren van Hercules en Minerva. Boven het wapen ziet men twee putti die hoorns van overvloed leegschudden. De zijstijlen met slingers herinneren aan de stijl van Jan de Rijk, evenals de erop aangebrachte putti.",
  "Part04_013BIER": "Het is opvallend dat Freytag en F.C. Schnitger Jr bij dit orgel teruggrijpen op het fronttype met onderpositief dat Arp Schnitger gebruikte bij zijn orgels in Harkstede (1695), Eenum (1704)en Godlinze (1704). Kennelijk vonden zij dit een bruikbare frontoplossing voor een orgel met zijbespeling. Zij hebben het Schnitger-concept niet ongewijzigd overgenomen, maar het in overeenstemming gebracht met de esthetische opvattingen van hun eigen tijd. Het bovenfront met ronde middentoren, gedeelde holle tussenvelden en spitse zijtorens vertoont een frontopbouw die is ontleend aan het werk van Hinsz, een orgelbouwer die overigens betrekkelijk weinig vijfdelige orgelfronten op zijn naam heeft staan (enkele daarvan met uitsluitend ronde torens). Ook bij het onderpositief is de oude Schnitger niet letterlijk nagevolgd. Het middenveld is in verhouding tot de zijvelden breder dan bij de prototypen en verder wijken de zijvelden, die hol zijn, ook iets terug. Zij hebben een naar het midden aflopende labiumlijn, de V-vormige tertsopstelling van Arp Schnitger keert niet terug. Van een insnoering van de onderkas is ook geen sprake. Toch maakt het geheel voor de tijd van ontstaan een enigszins archa\u00efsche indruk, zij het niet zo sterk als het ongeveer gelijktijdige orgel in Stedum.\nTypisch voor de tijd van ontstaan zijn wel de tandlijsten in de onderlijsten van het bovenfront. De ornamentiek is tamelijk traditioneel en bestaat uit C-voluten en plantaardige elementen, voornamelijk bloemen. Delicaat zijn de vleugelstukken. Een langgerekte voluut is aan een krul opgehangen waarvan ook een slinger naar beneden hangt. Deze voluut eindigt in een krul waaraan een S-voluut met transparante vegetatieve elementen is opgehangen en waar ook de eerder genoemde slinger omheen is gedrapeerd. Naast het orgel op de borstwering zijn muziekinstrumenten aangebracht. De orgelkas wordt bekroond met vazen met draperie\u00ebn, een typisch neo-classicistisch element.",
  "Part04_014URKB": "Dit orgel is een iets eenvoudiger en strakkere versie van het orgel in de Hervormde Kerk te Maarssen (deel 1769-1790 371-373), waarvan het frontconcept is gebaseerd op een type ontwikkeld door de familie B\u00e4tz. De opbouw is identiek: een ronde middentoren geflankeerd door gedeelde tussenvelden, ronde torens en lagere zijvelden met een gebogen flauw S-vormig profiel. De vormgeving is hier minder uitbundig. De kappen van torens en zijvelden steken minder ver uit dan in Maarssen. Wel hebben zij dezelfde tandlijst-decoratie. Het labiumverloop is ook anders: in Maarssen hebben de beide etages van de tussenvelden een parallelle labiumlijn, terwijl zij hier een tegengesteld verloop vertonen. De zijvelden zijn hier gedeeld en vertonen eveneneens een tegengesteld labiumverloop. Het is niet onmogelijk dat dit alles op een latere wijziging berust, mede gezien het feit dat de thans aanwezige vrij grove blinderingen, bestaande uit C-voluten en bladmotieven, werden aangebracht bij de plaatsing in Urk in 1911. Bij die gelegenheid werden de blinderingen bij de pijpvoeten vewijderd en niet vervangen. Ook de onderbouw van de orgelkas, met zijn drie zuiltjes met curieuze kapitelen, heeft zijn huidige vorm waarschijnlijk bij de plaatsing in de Bethelkerk gekregen. De eenvoudige wangstukken met strikken en muziekinstrumenten, waaronder een gitaar, zijn wel oorpronkelijk. Op de middentoren is een zittend beeld van David met harp te zien; op de zijtorens en zijvelden zijn staande engelen met bazuinen opgesteld. Of hun verschil in omvang een hemelse hi\u00ebrarchie moet uitbeelden, is niet vast te stellen.",
  "Part04_015UTREC": "Een late variant van het typische tweedelige Hess-kabinetorgelfront, uitgevoerd in eiken, gefineerd met bloemmahonie. De laatste herinneringen aan het rococo zijn verdwenen, het golvende silhouet van de oudere kabinetten heeft plaats gemaakt voor een strakke neo-classicistische vormgeving. De onderkast heeft, zoals gebruikelijk bij Hess en vele van zijn collega's, drie schijnladen, die echter nu geheel vlak zijn. Het beslagwerk vertoont eenvoudige ronde vormen. Het geheel rust op tapse poten. Boven de klaviatuur het voor Hess gebruikelijke gesneden paneel, voorzien van een instrumententrofee met een pauk als pi\u00e8ce de r\u00e9sistance, dit alles omlijst door linten en eikenbladeren. Linten en bladeren omgeven de twee V-vormige pijpvelden aan alle vier de zijden, zoals dat bij de oudere instrumenten door rocaille-elementen werd gedaan. Fraai is de als spiraal behandelde tussenstijl. De kast wordt bekroond door een gebroken fronton met verfijnde tandlijsten. Tussen beide frontonhelften is een klein verguld vrouwenfiguurtje met harp geplaatst.",
  "Part04_016LAGE": "",
  "Part04_017GRAFT": "Het gebruikelijke vijfdelige Strumphler-front, hier met een labiumverloop in de tussenvelden dat overeenkomt met dat in de Doopsgezinde Singelkerk te Amsterdam: in de ondervelden lopen de labia steil naar het midden af, in de bovenvelden doen zij dat met een flauw gebogen lijn. De ornamentiek is fraai verzorgd. Men onderscheidt bladvoluten, bebladerde twijgen en guirlandes. Tussen de onder- en bovenvelden bevinden zich drie rozetten met daaronder guirlandes. Op de middentoren een zittende koning David met harp, op de zijtorens bazuinblazende engelen met een zegepalm.",
  "Part04_018ZUIDH": "Een zeer merkwaardige opbouw, met een verlaagde middentoren, voor Noord-Nederland een noviteit. Het is niet uit te sluiten dat Freytag en Schnitger hier door het rugpositief van 't Zandt, waaraan zij in 1792 werkzaamheden verrichtten, zijn ge\u00efnspireerd. Het geheel bestaat uit een ronde middentoren, gedeelde holle tussenvelden met parallel naar opzij aflopende labiumlijnen en zeer forse ronde zijtorens, waarvan de onderlijst aanzienlijk lager ligt dan die van de middenpartij. De bovenlijsten van de zijvelden lopen naar de zijtorens op, wat een tegenbeweging ten opzichte van het labiumverloop oplevert. Evenals te Bierum zijn de onderlijsten voorzien van een tanddecoratie; elders ontbreekt deze. De verdere ornamentiek bestaat evenals te Bierum, grotendeels uit C-voluten met hier en daar een plantaardig element. De uitvoering is vrij grof. De vleugelstukken bestaan uit een langgerekte voluut die bovenaan begint met een slakkenhuisvormige krul waaraan ook een slinger hangt die zich om de voluut heen kronkelt. Aan deze voluut hangt een andere die rijkelijk met muziekinstrumenten is uitgedost. De maker van dit snijwerk moet dat van Bierum hebben gekend, maar zijn werk is grover van uitvoering. Het snijwerk van het opzetstuk met lezenaar op de borstwering voor de klaviatuur lijkt van een andere hand.",
  "Part04_019ADAMM": "Dit schuilkerkorgel, dat zich nog steeds op zijn oorspronkelijke plaats bevindt, vertoont wel enige overeenkomsten met het door Meijer in 1789 gebouwde orgel in de Hervormde Kerk in Tubbergen, maar het is eleganter. De frontindeling is gelijk, maar de tussenvelden zijn hol en buigen even naar achter, waardoor het orgel niet alleen sierlijker maar ook plastischer werkt. Opvallend is de forse soffiet met guirlandes en een rondborstige engel. De blinderingen bestaan voornamelijk uit rankwerk en guirlandes en hier en daar een acanthusblad. Opmerkelijk zijn de vleugelstukken: aan de linkerkant ziet men daar de tafelen der wet en een wierookvat, rechts een kruis met doek omhuld en een kelk met hostie. Dit is een vrij ongebruikelijke aanduiding van het Oude- en Nieuwe Testament. Als een verwijzing naar de beide bijbelgedeelten zijn waarschijnlijk ook de beide boeken op te vatten die in het kroonvormige opzetstuk op de middentoren zijn opgenomen. Twee bazuinblazende putti op de zijtorens completeren dit geheel.",
  "Part04_020APELD": "Alleen het middengedeelte van de huidige hoofdkas is afkomstig van Strumphler. Het heeft de bij hem gebruikelijke vijfdelige opbouw van ronde middentoren, gedeelde holle tussenvelden en spitse zijtorens. De tussenvelden worden aan de bovenzijde  afgesloten door voluutvormige lijsten met een bescheiden guirlande, iets dat bij andere orgels van Strumphler niet voorkomt. Ten gevolge van de nogal avontuurlijke geschiedenis van dit front is de oorspronkelijke ornamentiek voor een belangrijk deel verdwenen. Karakteristiek detail zijn de tandlijsten in de kappen van de torens. Het snijwerk aan de pijpvoeten is verdwenen. Het overige snijwerk, dat hoofdzakelijk uit plantaardige elementen bestaat, wijkt nogal af van de decoratie van de andere orgels van deze orgelmaker. Vermoedelijk is het van later datum.\nDe nieuwe gedeelten passen in hun vormgeving bij het oude werk. Vreemd zijn alleen de brede panelen boven de velden die de overgang naar de pedaaltorens vormen.",
  "Part04_021BURGH": "Een voor A. van Gruisen typerende frontopbouw, vijfdelig, met ronde middentoren, vlakke tussenvelden van twee etages en spitse zijtorens. De onderkas is ook hier niet ingesnoerd. De lijsten tussen onder- en bovenkas zijn als tandlijsten behandeld. In de kappen van de torens zijn modillons aangebracht. Het blinderingssnijwerk bestaat voor een groot deel uit draperie\u00ebn, met enige vegetatieve elementen. De wangstukken bestaan uit gebogen bladranken en een gebogen lijstwerk met knik, waarop weer aan beide zijden de in het noorden zo geliefde engelen met bazuinen. Deze zijn vervaardigd door de beeldsnijder Jan Yges, die voor Hinsz ook in Driesum werkte. De torens bezaten oorspronkelijk bekroningen. Het bijbehorende kuifstuk bevindt zich nog in de kerk te Ee.",
  "Part04_022MAAST": "Een eenvoudige vijfdelige opbouw van ronde middentoren van zeven pijpen, betrekkelijk brede ongedeelde tussenvelden met zeven pijpen en brede spitstorens van negen pijpen. De stijlen zijn voorzien van cannelures die de werking van pilasters teweeg moeten brengen. Boven de tussenvelden twee hoorns van overvloed. De blinderingen bestaan uit voluten en bladwerk. Opmerkelijk zijn de vleugelstukken met elk een engelenkopje. Zij zijn evenals de blinderingen voor het eind van de 18e eeuw aan de zware kant. Het is niet volstrekt uit te sluiten dat zij bij een 19e-eeuwse verbouwing zijn aangebracht.",
  "Part04_023WOUBR": "Dit is het laatste door Mitterreither gebouwde orgel met een front van het type Leiden, Doopsgezinde Kerk. Ten opzichte van het prototype zijn wel de nodige veranderingen opgetreden. Nog steeds zien wij de gedeelde even overhoeks geplaatste zijtorens, die met de stijlen ter weerszijden van de middenpartij worden verbonden door een schuine lijst. De middenpartij is echter anders geworden. De bolle velden ter weerszijden van de middentoren zijn hier hol geworden en liggen in \u00e9\u00e9n vloeiende lijn met de aangrenzende buitenvelden. Men kan zich voorstellen dat een en ander uiteindelijk zou kunnen leiden tot een ander concept, namelijk van twee naast elkaar geplaatste tussenvelden. Deze stap zal in de 19e eeuw worden gezet door Knipscheer. Vergeleken met het oudere orgel te Steenderen zijn de vormen weer hoekiger geworden. De decoratie is sober. De blinderingen bestaan voornamelijk uit dun bladwerk en draperie\u00ebn. Op de middentoren de voor het neo-classicisme typerende obelisk. Een sterk contrast met de sobere decoratie van de eigenlijke orgelkas vormen de wangstukken, die zijn voorzien van bladwerk met een overvloed aan muziekinstrumenten.",
  "Part04_024HICHT": "Dit eenklaviers orgel heeft een typerend Van Gruisen-front, vijfdelig, met ronde middentoren, tussenvelden van twee etages en spitse zijtorens. Veel neo-classicistische elementen zijn hier aan te treffen: de tandlijsten tussen onder- en bovenkas, de modillons in de kappen, maar ook elementen van de ornamentiek. Deze bestaat in hoofdzaak uit gebogen bladranken met bloemmotieven, met linten met kwasten daardoor heen gevlochten. Tussen de etages van de tussenvelden ziet men een meanderrand met draperie\u00ebn. Belangwekkend zijn de vleugelstukken: men ontwaart daarin een uitbuigende bladrank en een gebogen lijstwerk met knik, dat uitloopt in een vierkant meandermotief met bloem, een element dat bij Van Gruisen meer te zien is. Op het orgel staan drie goed voorziene instrumententrofee\u00ebn.",
  "Part04_025ZUIDB": "Een orgel met een wel heel bijzondere opbouw, tevens het enige door Freytag-Schnitger nieuw gebouwde orgel met een rugpositief. Voor dit rugwerk hebben de orgelmakers de opbouw van hun orgel in Zuidhorn gevolgd. Het hoogteverschil tussen middentoren en zijtorens is veel groter geworden, terwijl de middentoren zich niet boven de zijvelden verheft, maar met zijn bovenlijst vrijwel naadloos aansluit bij de bovenlijsten van de tussenvelden.\nDe hoofdkas, waarvan de ontwerptekening bewaard is gebleven, is van een zeer ongebruikelijk model. Uitgangspunt is een rechthoekige blokvorm, zoals die geheel past bij de esthetica van het neo-classicisme. Men zou hier van het eerste werkelijk neo-classicistische orgelfront in Nederland kunnen spreken. De strenge blokvorm wordt enigszins verzacht door de ronde zijtorens en vooral door de gewelfde middenpartij, die hier anders dan bij het rugpositief de compositie domineert. Zij bestaat uit een ronde toren met twee zijvelden, die aan de bovenzijde tezamen een gebogen driehoekslijn vormen, waaraan het labiumverloop een tegenbeweging biedt. De middentoren wordt niet geheel binnen de blokvorm gehouden, doch steekt daar iets boven uit. Tussen deze middenpartij en de zijtorens is een geheel vlakke tamelijk gesloten partij aangebracht, met twee boven elkaar gelegen velden met een labiumverloop in de vorm van een omgekeerde V, met ertussen een paneel met rozet met een wentelend plantaardig motief. Het geheel doet enigszins zuidelijk aan. Hoe de ontwerpers tot dit ontwerp zijn gekomen, is niet duidelijk. Het is niet alleen uiterst origineel, maar ook zeer indrukwekkend.\nDe decoratie, die hier en daar van de ontwerptekening afwijkt, is voor het grootste deel met de hoekige hoofdvorm in overeenstemming. In de onderlijsten zijn tandingen aangebracht, de bovenlijsten bestaan uit een architraaf en een kroonlijst met modillons. De stijlen van de middenpartij zijn bij de bovenlijsten voorzien van consoles, terwijl onderaan palmetten zijn aangebracht. Men lette ook nog op de strakke pilasters naast de klaviatuur. In de blinderingen zijn vlakke banden en vegetatieve elementen te zien. De vleugelstukken bestaan, zoals bij de oudere instrumenten van Freytag en Schnitger uit een langgerekte voluut waaraan een rijker uitgewerkte voluut is opgehangen. Behalve plantaardige elementen vindt men daarin ook ramskoppen, een typisch neo-classicistisch element.\nDe orgelkas wordt bekroond door een attiek die is opengewerkt door middel van gekoppelde ovalen, een element verwant aan de entrelacs. Bij de middentoren krijgt de attiek een schuin verloop, wat eigenlijk niet volkomen bevredigt. In het latere orgel te Bellingwolde zal Freytag dan ook iets anders te werk gaan. De middentoren wordt afgesloten door een merkwaardige ingezwenkte kap. Blijkens de ontwerptekening zou daarop een op wolken zittende bazuinblazende engel moeten worden aangebracht. Het werd echter een staande gevleugelde figuur met de rechterhand opgeheven en in de linker hand een zegepalm. De decoratie van het rugwerk vertoont in grote lijnen dezelfde vormen als het hoofdwerk. Boven de middenpartij van het rugwerk bevond zich eertijds een door een wolkenrand omgeven hart, waarvan lichtstralen uitgingen. Zoals veel delen van de ornamentiek, is ook dit tijdelijk verwijderd. Tenslotte willen wij nog de aandacht vestigen op het fraaie ovale rozet in maquetterie uitgevoerd boven de manualen. Freytag zal dit nog herhaaldelijk toepassen.",
  "Part04_026RUURL": "Een moeilijk te plaatsen geheel. Het front heeft een vijfdelige opbouw met ronde middentoren, smalle ongedeelde tussenvelden, spitse zijtorens en brede zijstijlen. Opvallend zijn de zware kappen met tandlijsten van de torens. De kap van de middentoren doet denken aan de behandeling van de torens in het orgel te Elburg, een werk uit 1826 van Quelhorst. De verdere opbouw van het front is wijkt echter sterk af van de van Quelhorst bekende orgels. Misschien heeft hij een verbouwing uitgevoerd. Het blinderingsnijwerk met zijn acanthusmotieven laat een nauwkeurige datering ook niet toe. De aan een strik opgehangen linten met lauwerkrans waarin muziekinstrumenten wijzen wel op de late 18e eeuw. De naar verhouding zeer zware vleugelstukken zouden een latere toevoeging kunnen zijn. De middentoren wordt bekroond door een zittende David met harp, geflankeerd op de zijtorens door musicerende engelen. Met tal van slagen om de arm wordt voorlopig een datering op circa 1795 aangenomen.",
  "Part04_028ARNHE": "Om de opbouw van dit orgel te begrijpen, dient men te bedenken dat het gemaakt is voor een kerk waarop het eigenlijk niet was berekend. Toen de bouw van de Amsterdamse Hersteld Lutherse Kerk al een eindweegs was gevorderd, kreeg de gemeente onverwacht een groot legaat dat de bouw van een veel groter orgel mogelijk maakte dan aanvankelijk in de bedoeling lag. Het grootste probleem was dat de kerkruimte niet hoog genoeg was. Het bouwplan kon slechts in geringe mate worden aangepast. Ten gevolge van een een en ander werd een vrij groot gedeelte van het rugpositief door rugschot en klankbord van de preekstoel aan het oog onttrokken.\nDe orgelkas vertoont vrijwel geen overeenkomsten met andere instrumenten van Strumphler. Het ontwerp van de orgelkas is dan ook niet van hem, maar van de architect B.W.H. Ziesenis, 'onder opzicht' van de stadsbouwmeester Abraham van der Hart, de ontwerper van de kerk, die bij dit project door Ziesenis werd geassisteerd. Uit de omstandigheden rond de bouw van de kerk en uit de vormgeving van de orgelkas valt met redelijke zekerheid af te leiden dat beide architecten ervoor verantwoordelijk zijn. Het beeldhouwwerk was grotendeels afkomstig van de beeldhouwer Anthonie Ziesenis, vader van \u00e9\u00e9n van de ontwerpers.\nEr is een duidelijk verschil tussen rugwerk en hoofdorgel, zowel in concept als in decoratie. Voor het rugwerk hebben Ziesenis en Van der Hart het klassieke Hollandse rugwerk als uitgangspunt genomen: ronde middentoren, gedeelde tussenvelden, spitse zijtorens en geronde zijvelden. Het is interessant te zien wat de neoclassicistische architecten met dit concept doen. Zij halen het als het ware uit elkaar en delen het op in een drietal zelfstandige architectonische componenten: de middentoren, die het gangbare model behoudt en de twee zijtorens, die op een zeer opmerkelijke manier in zelfstandige architectonische eenheden worden getransformeerd, en wel door de verandering van de zijstijlen in zeer brede ionische pilasters met bijbehorend hoofdgestel. De zware uitspringende onderlijsten van de zijtorens onderstrepen hun zelfstandig karakter eens te meer. De geronde zijvelden zijn nog wel gehandhaafd, doch leggen nauwelijks gewicht in de schaal. De tussenvelden hebben ook weinig in te brengen; zij functioneren alleen nog als trait-d'union tussen de drie hoofdcomponenten.\nDe ornamentiek is rijk en delicaat en typerend voor het werk van Van der Hart uit deze tijd. De stijlen van de middentoren vertonen een soort bladkandelabermotief, zij het zonder de eigenlijke kandelaber. De kappen van middentoren en zijtorens zijn behandeld als een ionisch hoofdgestel, met een fries dat boven de niet dragende delen een zeer verfijnd samenstel vertoont van niervormige C-voluten en bladwerk en boven de stijlen rozetten. Daarboven ziet men tandlijsten, eierlijsten en palmetten. Het blinderingssnijwerk vertoont bladranken, bij de middentoren doorsneden door slingers, en bij de zijtorens en tussenvelden verrijkt met nautilus-achtige vormen. Dezelfde vormen treft men aan in de entrelac-lijsten die de etages van de tussenvelden scheiden.\nDe hoofdkas is in menig opzicht minder overtuigend. De ontwerpers stonden voor de opgave om een orgelkas te vervaardigen met een hoofdwerk, een bovenwerk en 16-voets pedaaltorens in een tamelijk lage ruimte. In zijn silhouet herinnert het tot stand gekomen geheel enigszins aan het orgel in de Oude Kerk te Amsterdam. De strikte scheiding tussen hoofd- en bovenwerk die kenmerkend is voor dit orgel vonden de ontwerpers kennelijk niet aantrekkelijk, ofschoon deze eigenlijk wel goed bij de esthetica van het neoclassicisme gepast zou hebben. Zij gaven echter de voorkeur aan een 'vertanding' tussen de beide werken zoals die op zo schitterende manier is verwezenlijkt bij het Haarlemse Bavo-orgel. Het raffinement van het Haarlemse front ontbreekt hier echter ten enen male. Waarschijnlijk hebben de architecten het Oude Kerks-front als uitgangspunt genomen en vervolgens in afwijking van het prototype de scheiding tussen de etages van de zijtorens op een andere hoogte gelegd dan bij de middentoren. Vervolgens werden lijsten in de tussen- en zijvelden, die bij het Oude Kerks-orgel horizontaal verlopen, schuin geplaatst, aflopend naar de middentoren en de pedaaltorens. De velden van het hoofdwerkfront werden, in afwijking het Oude Kerks-orgel en het Bavo-orgel, waar ze twee geledingen bevatten, ongedeeld gemaakt. Als gevolg daarvan kregen de velden van het bovenwerk hier een grotere hoogte dan in de Oude Kerk. Zij maken daardoor een vrij slappe indruk. Overigens zijn de bovenwerksvelden  bij het Oude kerks-orgel ook niet het sterkste deel van het ontwerp. De ontwerpers van het thans te Arnhem aanwezige orgel zaten kennelijk met de geringe hoogte van het gebouw in hun maag en kwamen daardoor niet tot een sterkere oplossing.\nEvenals de ontwerpers van het Oude-Kerks-orgel en het Bavo-orgel werden zij geconfronteerd met de vrij geringe breedte van de gedeelde middentoren. Bij de beide oudere orgels werd dit gecompenseerd door de toren in te pakken in een zware bekroning, in Amsterdam met een wijzerplaat, in Haarlem met een kolossale wapenpartij. Voor dit orgel grepen de ontwerpers terug op de laat 17e-eeuwse oplossing, toegepast in de Westerkerk en Oude Lutherse Kerk, waarbij de middentoren in zijn bovendeel door een breed paneel, bekroond door een gebogen fronton wordt omlijst en zij in zijn bovengedeelte door een breed paneel, bekroond door een gebogen fronton. Bij de bouw van het orgel bleek de hoogte te gering om de middentoren van een behoorlijke kap te voorzien. Deze kwam toen te vervallen. Het paneel met tympaan werd wel aangebracht. Bij de plaatsing in Arnhem heeft men dit helaas weggelaten, maar wel de middentoren alsnog van een kap voorzien, in overeenstemming met het oorspronkelijke ontwerp.\nDe decoratie van de hoofdkas is soberder dan die van het rugpositief. De stijlen zijn hier geheel onversierd. De kappen vertonen ook de opbouw van een klassiek hoofdgestel, maar de sierlijke friesdecoratie van het rugwerk ontbreekt. De friezen bij de hoofdkas bevatten uitsluitend rozetten. Bijzonder fraai zijn de lijsten in de kappen met hun meanders, tandingen, eiermotieven en palmetten. Vreemd zijn de onversierde brede platte lijsten tussen de verdiepingen van de velden, die worden omgeven door entrelaclijsten met hetzelfde nautilus-motief als bij het rugwerk. Volgend de bewaard gebleven ontwerptekening was dit niet de bedoeling. Ook de bovenlijsten van de velden zijn geheel onversierd, eveneens in afwijking van de ontwerptekening. In contrast daarmee staat het verfijnde snijwerk met ovale bladrozetten in de lijsten die de geledingen van de torens scheiden. De blinderingen vertonen in hoofdzaak dezelfde vormen als die van het rugwerk. Een aardig detail zijn nog de twee hoorns van overvloed ter weerszijden van de middentoren.\nHet beeldhouwerk van Anthonie Ziesenis draagt voor een deel nog een vrij uitgesproken barok karakter. Dit is vooral te zien bij de engelen onder de pedaaltorens. Onder het rugpositief zijn twee leeuwenkoppen aangebracht die slingers dragen. Midden eronder ziet men een schild met opschrift over de schenker van het orgel, gedragen door drie putti. Putti ziet men ook op de rugwerktorens, links houden zij een zuil vast, rechts een palmboom. Op de middentoren een merkwaardige trofee met een wierookvat?, enige reusachtige bladeren en een evangelieboek. Bij de beelden voor de hoofdkas had ook de beeldhouwer te kampen met de geringe hoogte van de kerk. De David op de middentoren is daardoor wel erg minuscuul uitgevallen, terwijl de engelen op de pedaaltoren, uitgerust met zegepalm en lauwerkrans in zittende houding het leven door moesten. De bazuinblazende engelen op de tussentorens konden nog wel in staande houding worden weergegeven.\nDeze zeer belangwekkende orgelkas laat iets zien van het conflict tussen de neoclassicistische beginselen van de ontwerpers-architecten en de overgeleverde orgelbouwtradities.",
  "Part04_029UTREC": "Het orgel wordt omsloten door een zeer sobere met mahonie fineer afgewerkte kast, zonder al te nadrukkelijke stijlkenmerken. De gesloten blokvorm is kenmerkend voor de neo-classicistische esthetica. In de onderkast bevinden zich twee deuren. Men maakt de klaviatuur toegankelijk door de schijndeuren van de bovenkast naar boven te schuiven.",
  "Part04_030ZWART": "Het front van dit orgel vertoont overeenkomsten met Knols eerste orgel in Wieuwerd (dl. 1769-1790, 357-359) Beide fronten omvatten een middenpartij met een boven- en een benedenfront, dat hier echter niet een onderpositief aanduidt, zoals in het Friese dorp. Het geheel wordt geflankeerd door forse zijtorens/velden. Toch zijn er ook aanzienlijke verschillen. De zijpartijen hebben in Zwartsluis niet meer de harpvorm die in Wieuwerd zo opvalt, maar zijn gewone torens. Het bovenfront van het middengedeelte heeft nog wel dezelfde compositie als te Wieuwerd, maar is strakker en conventioneler geworden. De middentoren met aansluitende gedeelde zijvelden lijkt het meest op Wieuwerd, de holle zijvelden zijn hier echter in spitstorens veranderd. Men lette nog op de enigszins draperie-achtige bovenlijsten van de tussenvelden. Wat echter het meest opvalt, is de andere opzet van het onderfront. De overgang tussen beide frontdelen is hier veel stijver. De sierlijke gebogen lijsten van het Friese orgel hebben hier plaats gemaakt voor een brede rechte lijst. De drie pijpvelden van Wieuwerd zijn hier gereduceerd tot twee, het middelste veld is gesloten en biedt plaats aan een zittend beeld van koning David met harp. Daarmee is het frontconcept dat Knol ontwikkelde in hoofdzaak beschreven. Hij maakte hier een verstrakte en compacte versie van zijn orgel te Wieuwerd. Dit geheel plaatste hij op een onderbouw waarin het front van het vorige orgel was opgenomen. Daardoor wordt de indruk dat dit instrument over een onderpositief beschikt versterkt.\nHet oude front heeft guirlandes in de onderlijst en sierlijke slingers op de stijlen. De decoratie van het door Knol gemaakte front is sober. Benedenblinderingen ontbreken. Boven de pijpen zijn vrij sterk geabstraheerde plantmotieven te zien. Op de tussentorens bevinden zich twee staande musicerende engelen. Boven de kas bevindt zich een met vrij grof rankwerk beschilderde luifel. De vrij grove krullen naast de zijtorens zijn vermoedelijk niet oorspronkelijk, zij bevonden zich voor de restauratie van 1974 tegen de door Proper toegevoegde zijtorens en zijn daarvoor waarschijnlijk ook gemaakt. De consoles onder de zijtorens dateren uit 1974 en vertonen rococo vormen die niet passen bij de bouwtijd van het orgel.",
  "Part04_031BELLI": "Bij dit orgel werkt Freytag voort op het concept van Zuidbroek. Dezelfde strenge blokvorm die voor dat orgel kenmerkend is, vinden wij ook hier. Freytag bouwde hier zijn eerste orgel met een bovenwerk en hij wilde dat ook in de frontopbouw duidelijk maken. Hij deed dit door het gedeelte tussen de zijtorens te verdubbelen. Voor de vormgeving van de eigenlijke middenpartij, dat wil zeggen de middentoren met bijbehorende zijvelden, had dit weinig consequenties, voor de tussenvelden des te meer. Door het oprekken in de hoogte van het Zuidbroekse ontwerp ontstond hier een reeks van vier boven elkaar geplaatste smalle pijpveldjes met hetzelfde labiumverloop van een omgekeerde V. De velden van hoofd-en bovenwerk worden gescheiden door rozetten, die echter niet, zoals in Zuidbroek, deel uitmaken van een gesloten paneel, maar direct tussen de pijpen zijn geplaatst. Geheel bevredigend is deze reeks smalle velden niet en het zal nog blijken dat Freytag bij latere orgels van vergelijkbaar type naar andere oplossingen heeft gezocht.\nBij de gedeelde middenpartij valt op dat bij de onderste etage middentoren en zijvelden aan de bovenzijde hetzelfde vloeiende verloop hebben als in Zuidbroek, maar dat bij het bovenwerk de toren zich geprononceerder boven de zijvelden verheft.\nDe orgelkas wordt bekroond door een opengewerkte attiek van hetzelfde model als te Zuidbroek, die zich hier ook boven de zijtorens uitstrekt. In Zuidbroek ging deze attiek bij de middentoren schuin omhoog; hier is zij op dezelfde plaats hoger en horizontaal aangebracht, waardoor zij tegen de schuine bovenlijst van de middenpartij teniet loopt. Opmerkelijk aan de kap van de middentoren zijn nog de forse verkroppingen aan de zijkanten. Anders dan in Zuidbroek ontbreken de tandlijsten aan de onderzijde van het front en zijn zij hier wel aan de bovenzijde aangebracht.\nHet snijwerk is rank van uitvoering. Aan de pijpvoeten en bij de tussenvelden bestaat dit in hoofdzaak uit bladranken. Aan de boveneinden van de pijpen zijn op een aantal plaatsen ook bescheiden draperie\u00ebn aangebracht die bij de zijtorens zijn opgehangen aan strikken. De vleugelstukken beginnen, evenals bij de andere Freytag-orgels, bovenaan met een krul waaraan het geheel is opgehangen. Men ziet een vrij gecompliceerd samenstel van bladranken, waartussen muziekinstrumenten zijn aangebracht. Op de middentoren is een rijke muziekinstrumententrofee te zien; op de zijtorens bevinden zich vazen met slingers er omheen gedrapeerd. In dezelfde trant als de blinderingen is ook het opzetstuk met voorzangerslessenaar dat voor de klaviatuur is aangebracht.",
  "Part04_032GHAGE": "Opmerkelijk bij dit kabinetorgel is dat het in zijn hoofdlijnen aansluit bij de vormgeving van de kabinetten uit de rococo-periode, met in- en uitzwenkende bovenlijst, wat voor de tijd van ontstaan niet zeer gebruikelijk is. De decoratie is echter geheel in de geest van het neo-classicisme. Op de knikken ziet men plantaardige motieven, terwijl het kuifstuk is gedecoreerd met een ingewikkeld samenstel van linten en strikken. Het blinderingssnijwerk, dat gedeeltelijk is verdwenen, bestaat uit ranken en linten. Op de bovenlijst is een guirlande van eikenbladeren aangebracht, op het kuifstuk staat koning David op een voetstuk met muziekinstrumenten, die men trouwens ook nog tussen het loof kan ontwaren. De onderkast is geheel vlak en bevat vier schijnladen, waarvan de bovenste het klavier aan het oog onttrekt. Op de afgeschuinde hoeken zijn gecanneleerde pilasters met console-achtige kapitelen aangebracht. Het geheel rust op leeuwenpoten.",
  "Part04_033JORWE": "Een orgel van het zelfde model als in Burgh en Hichtum, maar nu met een rugpositief van dezelfde opbouw. Net als bij deze orgels is hier bij het hoofdwerk geen insnoering van de onderkas meer. Opmerkelijk is dat de kappen van de torens van het rugpositief zijn voorzien van modillons, terwijl die bij het hoofdwerk ontbreken.\nHet blinderingssnijwerk bestaat uit bladranken en draperie\u00ebn. Tussen de etages van de tussenvelden zien wij wederom de entrelac-lijsten met draperie\u00ebn. Als wangstukken aan het hoofdwerk zijn grote golfranken, gecombineerd met guirlandes, aangebracht. Aan het rugpositief hebben de wangstukken hetzelfde silhouet, maar is de detaillering gecompliceerder; men ziet daarin onder andere een zonnebloem. Een muzikaal orgel is dit zeker; op alle torens ziet men instrumententrofee\u00ebn, op het hoofdwerk gedrapeerd rond obelisken.",
  "Part04_034GHAGE": "Dit kabinetorgel heeft een rechthoekige met mahonie afgewerkte kast. Het vertegenwoordigt de laatste fase van het 18e-eeuwse kabinetorgel. Van een driehoekig gevelveld, zoals gebruikelijk vanaf ca 1790 is geen sprake meer. De kast wordt bekroond door een grotendeels opengewerkte attiek. Het gesloten middendeel maakt visueel deel uit van een verhoging in de vorm van een ingezwenkte piramide, waarschijnlijk bedoeld als voetstuk voor een beeld of vaas. Het eigenijke front bevat drie pijpvelden, waarvan het middelste hoger is gelegen dan de beide andere. De zijvelden hebben een naar het midden aflopende gebogen labiumlijn, het middenveld een gebogen V-vorm. Het blinderingssnijwerk bestaat uit golfranken met bladeren en bloemen. Boven de klaviatuur bevindt zich een paneel met rijk snijwerk, een element dat herinnert aan Herman Hess. Het snijwerk bevat eikenbladeren en in het midden een pauk met blaasinstrumenten er omheen gegroepeerd. De rechte onderkast is voorzien van drie schijnladen. De hoekstijlen met messing beslagwerk en leeuwenpoten wijzen al naar het Empire.",
  "Part04_035GEEST": "Voor een goed begrip van het frontconcept van dit orgel moet men de zijtorens wegdenken. Deze werden pas in 1849 toegevoegd door Zwier van Dijk uit Kampen. Het is duidelijk, de opzet van zijn eerste orgel in Wieuwerd liet Rudolf Knol niet los. De daar toegepaste harpvormige zijtorens met een krul in hun kappen, keren hier terug, zij het op bescheidener schaal. De middenpartij is in vergelijking met Wieuwerd eenvoudiger geworden en omvat alleen nog maar een middentoren die wordt geflankeerd door licht geholde tussenvelden van twee etages. Het labiumverloop in deze velden verdient de aandacht. In de benedenvelden ziet men een V-vormig labiumlijn, in de bovenste echter een wat onregelmatig verloop: naar de middentoren toe eerst ongeveer horizontaal en vervolgens naar beneden. Deze onregelmatigheid kan op een latere wijziging berusten; vergelijk Hasselt, Hervormde Kerk. De decoratie is uiterst sober. Opmerkelijk is dat gesneden blinderingen ontbreken. In de tussenvelden doen gesloten panelen als zodanig dienst; verder heeft de ontwerper van blinderingen afgezien. Opmerkelijk zijn nog de geschulpte onderlijsten van velden en torens, die de overgang van onder- naar bovenkas letterlijk en figuurlijk reli\u00ebf verlenen.\nBij de bespreking van het orgel in de Hervormde Kerk te IJsselmuiden (dl. 1479-1725, 351-353) kon reeds worden vastgesteld hoe goed Zwier van Dijk zich bij zijn vergroting van de orgelkas aan het oude werk wist aan te passen. Ook hier valt dat op. Men lette in het bijzonder op de vormgeving van de onderlijsten. Of de krullen aan de zijkanten van de kas tot de oorspronkelijke aanleg behoren is niet vast te stellen. Opmerkelijk is nog het schotwerk boven de orgelkas waardoor het orgel in zijn oorspronkelijke volume nog zijn schaduw werpt op de wand van een kerk waarvoor het oorspronkelijk niet was bestemd. Het sierlijke snijwerk met zijn golfranken op de borstwering stamt waarschijnlijk uit de bouwtijd van het orgel.",
  "Part04_036HOOGE": "Een typisch Zuid-Nederlands orgelfront met een grote breedteontwikkeling. Het omvat een lage middentoren met slechts drie pijpen, aan beide zijden geflankeerd door twee ongedeelde velden met een zware rechte bovenlijst die de stijlen van de torens gedeeltelijk oversnijdt, en hoger opgetrokken zijtorens met vijf pijpen. Het blinderingssnijwerk bestaat voornamelijk uit C-voluten met enig spaarzaam bladwerk. Opvallend zijn de rijke vleugelstukken, in het benedendeel gevormd door een samenstel van voluten en in het bovendeel door uit de bovenste voluut voortkomende putti die een uit de zijwand van het orgel komende voluut ondersteunen.",
  "Part04_037OLDEH": "De kast van dit kabinetorgel is een typisch empiremeubel. Opvallend is de gesloten rechthoekige vorm, die slechts op enkele plaatsen door afschuiningen en buigingen wordt verzacht. De onderkast vertoont drie schijnladen en heeft zware even uitbuigende hoekstijlen en gecanneleerde tapse poten. De bovenkast vertoont bij gesloten deuren verschillende architectonische elementen. Op de afgeschuinde hoeken ziet men slanke corinthische zuilen met messing kapitelen, terwijl het bovendeel van de kast een klassiek hoofdgestel nabootst, met fries en kroonlijst. Bij wijze van attiek is op de kast een opengewerkte lijst met hoekige entrelacs aangebracht, alleen in het midden en op de hoeken onderbroken door gesloten opzetstukken met guirlandes. De deuren zijn aan de buitenzijde voorzien van opgelegde lijsten. Bij geopende deuren manifesteert het orgel zich met drie flauw gebogen pijpvelden, welker labiumverloop een doorgaande V vormt. Blinderingen zijn alleen aan de bovenzijde aangebracht; zij bestaan uit S-vormige bladranken.",
  "Part04_038LEIDE": "Een zeer uitgesproken neo-classicistisch kabinetorgel in een strenge blokvorm, die alleen door het even verhoogde middendeel van de bovenlijst enigszins wordt doorbroken. De onderkast is geheel omversierd. De bovenkast omvat drie pijpvelden, waarvan het middelste iets verhoogd is ten opzichte van de zijvelden. Het labiumverloop is in het middenveld nagenoeg - en in de zijvelden geheel horizontaal. De stijlen zijn voorzien van een soort kapiteel met fries, waartussen de blinderingspanelen draperievormig lijken te zijn opgehangen. Op de middenblindering is een lauwerkrans met gevlochten bladguirlandes aangebracht, waaruit in het midden, samengeknoopt door een lint, twee tamelijk gestileerde bladranken ontspringen. De bovenlijst is voorzien van cannelures en in het verhoogde middendeel van twee door een krans gestoken bladranken.\nHet verhoogde middenveld en het horizontale labiumverloop zijn ook te vinden bij Johannes Mittereither. Deze laat echter bij de van hem bekende kabinetorgels de klaviatuur nooit uitsteken, maar plaatst die op de onderkast.",
  "Part04_039LELLE": "Van dit orgel is alleen het drie velden omvattende middengedeelte van Freytag. De vlakke zijtorens zijn in 1860 toegevoegd door G.P. Dik. Het orgel vertoont dezelfde vormen als de twee andere van Freytag bekende kabinetorgels: \u00e9\u00e9n in particulier bezit, gedateerd 1804, en \u00e9\u00e9n in Baarn, Huize Groeneveld. Het heeft in zijn middenpartij een V-vormig labiumverloop en in de zijvelden een labiumlijn in de vorm van een omgekeerde U zoals dat ook bij verscheidene kerkorgels van het huis Freytag voorkomt. In Lellens is de middenpartij ten opzichte van de zijvelden smaller en hoger dan bij de beide andere instrumenten. Een zekere overeenkomst tussen de schuin oplopende middenpartij bij dit orgel en de middenpartijen van de kerkorgels in Zuidbroek en Bellingwolde lijkt hier aanwijsbaar. Bij de beide andere kabinetorgels van Freytag spreekt dit minder, reden waarom dit orgel waarschijnlijk iets vroeger moet worden gedateerd dan de beide andere, wat tot een bouwtijd omstreeks 1800 zou doen besluiten.\nDe blinderingen van de middenpartij bestaan uit een vrij gecompliceerd samenstel van voluutvormige ranken met een soort palmetten. Zij wijken duidelijk af van de eenvoudige bladranken van de zijtorens. De sierlijke slingers in de kappen boven de zijvelden zijn vermoedelijk oorspronkelijk. De vlakke pseudovazen moeten uit 1860 stammen.",
  "Part04_040NAARD": "",
  "Part04_041NIEUW": "",
  "Part04_042VOORB": "Een sober rechthoekig kabinetorgel met in de onderkast drie schijnladen met ovaal beslagwerk. De haaks geplaatste hoekstijlen zijn geheel onversierd, evenals het klaviergedeelte. De bovenkast is zeer strak en bevat nauwelijks ornament. Zij wordt afgesloten door een bloklijst, waarboven een attiek met opengewerkte entrelac-decoratie. De blinderingen aan de bovenranden van de pijpen zijn nieuw.",
  "Part04_043WEESP": "",
  "Part04_044AKERS": "Bij dit orgel laat Meere de gebogen zijvelden die zijn te zien in Maarssen en Urk weg en komt hij tot een eenvoudige vijfdelige opbouw die voor zijn meeste orgels karakteristiek zal blijven. Wij zien een hoge ronde middentoren, geflankeerd door holle tussenvelden van twee etages, met parallel naar het midden aflopende labiumlijnen, en ronde zijtorens. De decoratie is sober: in de kappen van de torens zijn tandlijsten aangebracht, in de onderlijsten een soort cannelures. De grove vlakke vleugelstukken zijn wellicht niet oorspronkelijk. Onder de torens zijn uit bladmotieven bestaande consoles aangebracht, waartussen guirlandes zijn opgehangen. De blinderingen bestaan bij de pijpvoeten en tussen de etages van de velden uit bladranken; bovenin de torens zijn zij samengesteld uit linten en slingers. Op de smalle lijsten tussen de etages van de velden en onder aan de pijpvoeten is een entrelac-motief te zien. De tusenvelden worden aan de bovenzijde afgesloten door een wat grillig samenstel van bladwerk dat zich hoog langs de middentoren voortzet. Vermoedelijk was het orgel oorspronkelijk wel bekroond door beelden en of vazen, maar daarover is niets bekend.",
  "Part04_045MAASD": "Het gedeelte van het orgel waarin de klaviatuur is aangebracht dateert zeker nog uit 1802. De rest van de kast maakt de indruk later, ca 1860?, gewijzigd te zijn. Aan de kerkzijde is een curieus vierdelig schijnfrontje aangebracht, waarschijnlijk laat 19e-eeuws.",
  "Part04_046ULVEN": "Zoals men dit orgel thans ziet, is het voor een belangrijk deel een product van de restauratie van 1969. Het was oorspronkelijk een balustrade-orgel met achterkant bespeling. De huidige onderbouw is geheel nieuw. Nieuw zijn ook de kappen en blinderingen van de torens. Voor de restauratie was de middentoren spits, bij de restauratie werd deze rond gemaakt, wat vermoedelijk wel met de oorspronkelijke toestand overeenstemt.\nOndanks alle wijzigingen is dit orgel nog altijd een goed voorbeeld van het eenvoudige vijfdelige Zuidnederlandse orgel met verlaagde middentoren. Typerend zijn de torens met vijf pijpen en de brede ongedeelde tussenvelden. Dit model zou ook later in de 19e eeuw nog repertoire houden. De tussenvelden worden afgesloten door gebogen lijsten met golfrank decoratie. Aardig zijn de krullen waarmee de lijsten bij de torens aansluiten: bij de zijtorens zijn zij naar boven gericht, bij de middentoren naar beneden. De nieuwe blinderingen van de torens hebben de vorm van forse draperie\u00ebn met kwasten.",
  "Part04_047VIANE": "Oorspronkelijk maakt het orgel deel uit van een gecombineerde orgel-kanselpartij, geplaatst tussen schip en koor. De onderbouw van het rugpositief deed dienst als klankbord. De overgang tussen kanselgedeelte en orgelgaanderij werd gevormd door een dorisch fries. Achter het orgel bevond zich een schot dat door zijn beschildering de indruk wekte een ronde nis te vormen. Bij de kerkrestauratie van 1949-1955 werd het orgel met gaanderij, maar zonder de bijbehorende kansel, naar de westzijde van de kerk verplaatst, waarbij de gaanderij werd voorzien van nieuwe zuilen. De gedecoreerde wanden aan weersijden van de kas gingen daarbij verloren.\nDit is het eerste orgel van Meere met een rugpositieffront, dat overigens oorspronkelijk loos was. Pas bij de nieuwbouw in 1956 werd het van een kas en een binnenwerk voorzien. Waarschijnlijk werd het hier geplaatst om de kerkgangers bij het beluisteren van de preek niet af te leiden door het gezicht op de boven de preekstoel aanwezige organist. De eigenaardige gebogen vorm van dit driedelige positieffront heeft evenens met de preekstoel te maken; zij sluit namelijk aan bij de halfronde onderlijst van de tribune die tevens als klankbord dienst deed.\nDe hoofdkas, die oorspronkelijk een hoofdwerk en een bovenwerk huisvestte, is in hoofdzaak gelijk aan de orgelkas in Akersloot. Wij zien dezelfde vijfdelige opbouw van ronde midentoren, holle gedeelde tussenvelden en ronde zijtorens. De decoratie is gedeeltelijk ook identiek. Men lette op de tandlijsten in de kappen en de cannelures in de onderlijsten. Ook de consoles onder de drie torens met hun guirlandes hebben hun equivalent in Akersloot. Alleen is alles hier iets rijker en verfijnder afgewerkt. Zo is direct boven de consoles een eierlijst aangebracht.\nDe wangstukken van de hoofdkas zijn slank en transparant en bevatten enige muziekinstrumenten. De blinderingen bestaan uit een combinatie van slingers en bladtakjes. Op het middenveld van het rugpositief is een muziekinstrumententrofee aangebracht, de zijvelden worden bekroond door vazen. Op de zijtorens van de hoofdkas zijn met guirlandes versierde obelisken te zien. De vrouwengestalte op de middentoren stelt de godsdienst voor. Zij leunt op een zuil, aan welker voet de tafelen der wet zijn geplaatst.",
  "Part04_048ERICH": "Dit orgel, dat zelfstandig door Abraham Meere junior moet zijn vervaardigd, heeft een front van het type Akersloot en Vianen. Wij zien dus een vijfdelige opbouw met ronde middentoren, gedeelde holle tussenvelden en ronde zijtorens. Doordat de middentoren in verhouding tot de zijtorens minder hoog is en de fors geprofileerde kappen van de zojuist genoemde orgels ontbreken, werkt het geheel wat gedrukter. De afwerking is typerend voor het Huis Meere. De gecanneleerde onderlijsten met hun uit bladwerk gecomponeerde consoles, waartussen een slinger is opgehangen zijn nagenoeg gelijk aan die in Akersloot. De blinderingen bestaan in hoofdzaak uit bebladerde takjes, boven in de toren ziet men ook gevlochten bladslingers. Bij zorgvuldig beschouwing zal men boven de blinderingen boven in de torens nog een fraaie entrelac-rand kunnen zien. Blijkens een foto van de situatie in Culemborg had het orgel oorspronkelijk dezelfde gesloten wangstukken als Akersloot. De bekronende beelden zijn niet oud.\n\nliteratuur:\nC. Bijkerk, \u2018Het voormalige en het huidige orgel in de Chr. Geref. Kerk te Woerden\u2019. De Orgelvriend, 22/10 (1980), 8-11.\nA. Bijvank, \u2018Nieuw orgel te Erichem\u2019. De Orgelvriend, 24/6 (1982), 29-30.\nB.N. Leverland & J. Spaans, De Oud-Katholieke Kerk aan de Varkensmarkt. Culemborg, 1986, 30-31.",
  "Part04_049GHAGE": "Dit is een wel zeer simpele versie van het bureauorgel. Het meubel in de vorm van een cilinderbureau, vertoont nauwelijks stijlkenmerken, alleen een tweetal zuiltjes vooraan op de hoeken met uit messing vervaardigde ionische kapitelen.",
  "Part04_050HERTO": "Het is interessant dit kabinetorgel van Vool te vergelijken met diens oudst bekende instrument, dat in de Menkemaborg te Uithuizen. Er ligt werkelijk een wereld van verschil tussen de gebogen buikige vormen in Uithuizen en de strakke blokvorm in Den Bosch. Ook in het labiumverloop heeft de gebogen lijn plaats gemaakt voor een rechte, maar nog steeds liggen de labia van de zijvelden niet in \u00e9\u00e9n lijn met die van het middenveld. Net als in Uithuizen lijken in het middenveld de pijpvoeten in de onderlijst weg te zakken.\nDe onderkast is rechthoekig, voorzien van drie schijnladen en van opgelegde overhoekse hoekstijlen, die vlak onder het manuaal eindigen in een soort palmet. De overgang van onderkast naar bovenkast wordt gevormd door gebogen zijpanelen. De bovenkast bevat drie door onversierde stijlen omlijste velden. Aan de bovenzijde wordt de kast afgesloten door een hoofdgestel met een op de hoeken verkropt fries en een gebroken tympaan, alles afgewerkt met eierlijsten. Het voetstuk in de tympaanopening zal bestemd zijn geweest voor een beeld of vaas. De benedenblinderingen bestaan uit slakkenhuisvormige voluten en tamelijk abstracte bladvormen. De bovenblinderingen zijn vergelijkbaar van opbouw, maar kleinschaliger en eenvoudiger.",
  "Part04_051MARSS": "Dit orgel is in menig opzicht een tweelingbroer van Jorwerd, maar geen identieke. In de eerste plaats valt natuurlijk het authentieke kleurverschil op: het orgel in Jorwerd is wit, dat in Marssum mahoniekleurig. Beide instrumenten hebben neo-classicistische trekken. Deze zijn echter in Marssum veel duidelijker. Zo zijn alle stijlen, ook die in de onderkas, voorzien van cannelures, waardoor zij het effect van pliasters krijgen, al ontbreken de kapitelen. De onderlijsten zijn bij hoofd- en rugwerk voorzien van tandingen, terwijl de kappen bij beide werken modillons vertonen. De decoratie bestaat uit gebogen ranken en draperie\u00ebn en linten. De tussenvelden worden evenals in Burgh, Hichtum en Jorwerd onderverdeeld door meanders met draperie\u00ebn. De wangstukken van het hoofdwerk herinneren aan die van het rugwerk in Jorwerd, die van het rugpositief aan Hichtum. De uitbundige instrumententrofee\u00ebn van Jorwerd ontbreken hier. Op het rugpositief ziet men twee lieren en in het midden een opzetstuk dat van later datum zou kunnen zijn. Op het hoofdwerk treffen wij wederom de in Friesland ook in deze tijd nog immer populaire kuifstukken aan.",
  "Part04_052UTRGE": "Een buitengewoon verzorgd voorbeeld van het gangbare vijfdelige Strumphler-type. De tussenvelden hebben vloeiende naar het midden aflopende paralelle labiumlijnen. De ornamentiek is buitengewoon fraai en bestaat uit S-vormige bladranken, waartussen bebladerde takken en guirlandes. Boven de tussenvelden ziet men een golfrank met guirlande en gestrikte linten. Tussen onder- en bovenvelden een reeks rozetten. De soffiet bestaat uit weelderig bladwerk. In de kappen van de torens zijn tandlijsten aangebracht. Opmerkelijk zijn de bekroningen. Op de zijtorens staan op overhoekse voetstukken met guirlandes behangen vazen met reli\u00ebfs, terwijl op de middentoren een versierde zuilschacht is geplaatst met daarop een borstbeeld van Apollo, nagevolgd naar een beroemd Hellenistisch beeld dat bekend is van een Romeinse copie: de Apollo van Belvedere. De muziek die dit orgel voortbracht werd kennelijk niet meer in de eerste plaats ge\u00efnspireerd door de psalmen Davids, maar door de zoetgevooisde melodie\u00ebn van de Parnassus. Het is duidelijk dat de Doopsgezinden van De Rijp, die het orgel lieten bouwen, niet alleen over ruime middelen beschikten, maar ook volledig bij de tijd waren. Aandacht verdient ook de borstwering. In haar benedengedeelte bevat deze slingers in ingenieus gecomponeerde lijsten, terwijl in het bovengedeelte een zeer gecompliceerd samenstel van golfranken, guirlandes en lauwerkransen is te zien.",
  "Part04_053BEEK": "Een secretaire-orgel met een envoudige rechthoekige kast. Pijpwerk en klavier worden door een naar beneden opengaande klapdeur aan het oog onttrokken. Langs de randen van de kast zijn parellijsten aangebracht, aan de bovenzijde ziet men een tandlijst. Wanneer de klapdeur is geopend, komen drie pijpvelden te voorschijn, welker labia tezamen een doorlopende V vormen. Het blinderingssnijwerk bestaat in hoofdzaak uit bladtakken en aan de bovenzijde ook uit guirlandes. De onderkast bevat drie schijnladen.",
  "Part04_054OOSTE": "De kas van dit kabinetorgel van Albertus van Gruisen is voor het grootste gedeelte een reconstructie. Niettemin geeft het een goed beeld van de meubelstijl die Van Gruisen geruime tijd voor zijn kabinetorgels heeft gehanteerd. Typerend is de gebogen vorm van het kastgedeelte dat de overgang tussen onder- en bovenkast vormt. Zelfs de panelen waarin de registertrekkers zijn aangebracht zijn gebogen. Deze onderdelen zijn grotendeels origineel. Een gesneden paneel (hier een reconstructie) boven de klaviatuur is eveneens bij de meeste kabinetorgels van Albertus van Gruisen aan te treffen. Typerend is ook de bovenkast met drie pijpvelden die door middel van jaloezie\u00ebn kunnen worden afgesloten. Het pijpfront is nieuw. Het geheel wordt bekroond door een gebogen gebroken tympaan. De vorm daarvan is ontleend aan een instrument uit 1809 in particulier bezit. Het snijwerk is gecopieerd naar een ander instrument in priv\u00e9 bezit dat dateert uit 1821.",
  "Part04_055AMSTE": "Als men dit kabinetorgel vergelijkt met dat in het Provinciehuis te 's-Hertogenbosch, valt op dat de opbouw strakker is geworden. De klassieke vormen zijn nog aanwezig, maar geheel ondergeschikt gemaakt aan de voor het neo-classicisme kenmerkende blokvorm. De onderkast is rechthoekig en heeft aan de voorzijde gecanneleerde tapse poten en een nog enigszins geschulpte onderlijst. Van opgelegde schuin geplaatste hoekstijlen is geen sprake meer, alleen van een lichte afschuining. De zijpanelen naast de klaviatuur zijn niet meer gebogen, maar recht. Het meest opvallende verschil met Den Bosch is echter in de bovenkast te zien. Deze omvat wederom drie velden, waarbij overigens opvalt dat de pijpen van het middenveld niet, zoals vaak bij Vool, in de onderlijst lijken weg te zakken. Zij wordt gedekt door een driehoekig tympaan, hier geheel gesloten, dat vrijwel zonder overgang op de kast rust. Geen verkropte lijsten, geen fries met kroonlijst, alleen een simpele vlakke lijst. De resulterende gesloten vorm is typerend voor de neo-classicistische esthetica in haar meest uitgesproken vorm. Dit betekent dat dit orgel vrijwel zeker jonger moet zijn dan dat in Den Bosch.\nDe decoratie van de bovenkast is eenvoudig. Onder aan de pijpvoeten is golvend bladrankwerk te zien, gevormd uit S- en C-voluten, dat aan sluit bij de gevlochten bladlijsten op de hoeken. Aan de uiteinden van de pijpen ziet men bescheiden lambrequins, gecombineerd met uit bladeren gevlochten slingers. In het tympaan is een gesneden decoratie aangebracht bestaande uit een bladkrans met slingers eraan, gecombineerd met linten en bebladerde takken.",
  "Part04_056BAARN": "Van de drie thans van Freytag bekende kabinetorgels, die alle ongeveer hetzelfde uiterlijk hebben, is dit het rijkste. Vergeleken met het vermoedelijk iets oudere orgel in Lellens werkt dit instrument iets breder. Het houdt in zijn hoofdvorm het midden tussen het oudere model kabinetorgel met golvende bovenlijsten en het strakke gesloten neo-classicistische type, zoals men dat bijvoorbeeld kan zien in de latere instrumenten van Hess en Vool. Karakteristiek voor Freytags kabinetorgels zijn de recht afgesloten middenpartij en de ingezwenkte bovenlijsten van de zijvelden. Het middenveld vertoont een V-vormig labiumverloop; de zijvelden vertonen een labiumlijn in de vorm van een omgekeerde V, zoals dat ook bij Freytags kerkorgels regelmatig voorkomt.\nDe detaillering is zeer verzorgd. De onderkas bevat drie schijnladen, waarvan de bovenste de klaviatuur aan het oog onttrekt. Fraai zijn de gecannelleerde hoekstijlen en de eveneens gecannelleerde tapse poten. Men lette op de console-achtige verdikking met rozet op de overgang van poot naar hoekstijl. Op de onderlijst van de bovenkast ziet men ovale rozetten en in het midden sober rankwerk rondom een ovaal. Rozetten zoals in de onderlijst zijn ook in de lijst boven het middenveld aangebracht, terwijl in de gebogen lijsten boven de zijvelden S-vormig rankwerk is te zien. De blinderingen langs de pijpvoeten bestaan uit transparante golfranken. Aan de boveneinden van de pijpen zijn draperie\u00ebn en gevlochten guirlandes aangebracht. Op de buitenzijden van de deuren zijn gevlochten banden te zien.",
  "Part04_057DURGE": "Dit kabinetorgel is nagenoeg gelijk aan dat in Amstelhof. De rechthoekige onderkast heeft identieke afschuiningen, terwijl de bovenkast dezelfde tot het uiterst versoberde klassieke vormgeving vertoont. Ook hier dus de tendens naar de neo-classicistische blokvorm. Ook de ornamentiek is grotendeels identiek. Onder aan de pijpvoeten is golvend bladrankwerk te zien, gevormd uit S- en C-voluten, dat aansluit bij de gevlochten bladlijsten op de hoeken. Aan de uiteinden van de pijpen ziet men bescheiden lambrequins, gecombineerd met uit bladeren gevlochten slingers. Het snijwerk in het tympaan is eenvoudiger dan dat in Amstelhof.",
  "Part04_058DELFT": "Dit orgel vertoont duidelijk overeenkomsten met de andere kabinetorgels van Vool, met \u00e9\u00e9n belangrijk verschil: het tympaan is verdwenen en vervangen door een lage attiek met  een opengewerkte entrelac-decoratie en verkroppingen op de hoeken. Onder deze attiek is een tandlijst aangebracht. De onderkast bevat, zoals bij Vool gebruikelijk, drie schijnladen en is voorzien van afgeschuinde hoeken. Het blinderingssnijwerk bestaat uit elkaar snijdende golfranken, gevat binnen een gevlochten lijst en vertoont vrij sterke overeenkomst met het snijwerk bij het Vool-orgel in het Provinciehuis in 's-Hertogenbosch.",
  "Part04_059ECHTE": "Bij dit orgel heeft Meere het fronttype gevonden dat hij, behoudens een enkele uitzondering, tot het eind van zijn leven trouw zal blijven; ook door anderen zal het worden nagevolgd. De opbouw van Akersloot en Vianen blijft in hoofdzaak gehandhaafd; dus men ziet een ronde middentoren, gedeelde tussenvelden en ronde zijtorens. Te beginnen met dit orgel maakt Meere nu de tussenvelden vlak in plaats van hol, wat een strakker beeld oplevert, in overeenstemming met de principes van het neo-classicisme. Opvallend is dat hier de kappen van de torens weer sterk uitsteken. De in eerdere en latere Meere-orgels gebruikelijke tandlijsten ontbreken hier. Dit kan echter het gevolg zijn van een latere wijziging. Het tegengestelde labiumverloop in de tussenvelden is niet kenmerkend voor Meere; ook dit kan op een verandering berusten, de frontpijpen werden immers in 1870 vernieuwd door de Firma Gabry.\nHet orgel is geplaatst op een galerij met een dorisch fries. In de decoratie zijn nog overeenkomst met Vianen te bespeuren. De consoles onder de torens hebben dezelfde opbouw uit bladelementen, terwijl de er overheen aangebrachte guirlande ongeveer hetzelfde verloop heeft; alleen het neerhangende uiteinde onder de zijtorens ontbreekt. In Vianen is direct boven de consoles een doorgaande eierlijst aangebracht. Hier maakt deze deel uit van de consoles; onder de velden ontbreekt zij. Het lijkt erop dat de ontwerper de zelfstandigheid van de verschillende delen heeft willen benadrukken en daarom de verbindende elementen weglaat. De blinderingen bestaan uit een virtuoos samenstel van elkaar snijdende bladtakjes. De wangstukken hebben hier de vorm van gesloten voluten, die door een console in twee etages wordt onderverdeeld en is voorzien van slingers. Op de zijtorens zijn de voor het neo-classicisme typerende vlampotten geplaatst. Op de middentoren staat een vrouwenfiguur met in haar linker hand een vlammend hart en in haar rechter een schriftrol. Waarschijnlijk moeten wij daarin en personificatie van de godvrucht zien.",
  "Part04_060ERMEL": "Dit orgelfront van Isaac Reichner is een rijkere en rijzigere variant van diens orgel voor de Remonstrantse Kerk in Den Haag, waarvan het front zich thans in de Lodewijkskerk te Leiden bevindt. De opbouw is bij beide fronten vrijwel identiek: een ronde middentoren, gedeelde vlakke tussenvelden en ronde zijtorens met geronde zijvelden. Het voornaamste verschil is dat de zijvelden hier in het bovendeel gesloten zijn, terwijl zij in Leiden pijpen bevatten. Er zijn nog enige andere verschillen: de etages van de tussenvelden worden in Leiden gescheiden door gebogen gesloten lijsten, hier is dat rankwerk. Ook het labiumverloop van de tussenvelden is bij beide fronten niet identiek. In Ermelo kan dit op rekening van B\u00e4tz worden gesteld, terwijl het niet zeker is of het huidige labiumverloop in Leiden met de originele toestand overeenstemt.\nOok in de decoratie zijn tussen beide fronten grote overeenkomsten vast te stellen. Men lette op de vorm van de vleugelstukken met boven een afhangende gevlochten slinger en beneden een gesloten paneel met een rudimentair meander-motief. De rozetten in de onderlijst zijn ook in Leiden,en trouwens ook in het door Joachim Reichner gebouwde orgel in Rijswijk,te vinden. De bovenlijsten van de tussenvelden zijn bij beide fronten gedecoreerd met het geteld geld motief. In de kappen van de torens is bij beide fronten een aan een knop bevestigd lint aangebracht. In Leiden zijn aan genoemde knop forse slingers opgehangen die de boveneinden van de pijpen enigszins moeten maskeren. In Ermelo zijn ook slingers op deze plaats te zin, maar van een minuscuul formaat. Dit orgel heeft namelijk in tegenstelling tot het front in Leiden wel blinderingssnijwerk. Het bestaat uit golfranken met bladmotieven, aan de boveneinden van de pijpen verrijkt met draperie\u00ebn. Heel bijzonder zijn de monumentale palmetten op de drie torens, die enig associaties wekken met een uitgespreide pauwenstaart. Zij zijn op geraffineerde wijze gecombineerd met S-voluten.",
  "Part04_061GRAVE": "Een eenvoudige vijfdelige front met een opvallend hoekig karakter. Men zie de trapeziumvormige kap van de middentoren,  de rechte bovenlijsten van de tussenvelden, die een parallel labiumverloop hebben, en de spitse vorm van de zijtorens. Deze strakke opbouw past bij de esthetica van het neo-classicisme. Het wat stijve geheel wordt versoepeld door de brede schotten naast de orgelkas met hun inzwenkende bovenlijsten. De versiering is sober: in de onderlijsten van de torens zijn cannelures aangebracht, terwijl de blinderingen bestaan uit vrij grof rankwerk waarin hier en daar nog een C-voluut is te herkennen. Het grote wapen op de middentoren geeft dit strenge geheel nog iets feestelijks.",
  "Part04_062HASSE": "De kas van het Hasseltse orgel werd vervaardigd door de stadstimmerman J. Bode, ongetwijfeld in nauw overleg met en vermoedelijk ook naar ontwerp van de orgelmaker. Het eerst dat bij dit orgel opvalt is dat het eigenlijke orgelfront deel uitmaakt van een veel grotere partij, die bestaat uit een schot met geschilderde draperie\u00ebn en beeldnissen, kortom een geheel van een verbluffende monumentale werking. Het hoofdwerkfront is niet zonder raffinement in dit schotwerk opgenomen. De onderkas is breder dan de eigenlijke bovenkas; zij wordt geleed door dorische pilasters en is verder voorzien van rondboognissen, waarvan de beide buitenste zijn opengewerkt tot doorgangen. Het hoofdwerkfront zelf heeft een sobere vijfdelige opbouw, bestaande uit een ronde middentoren, geflankeerd respectievelijk door holle tussenvelden van twee etages en door ronde zijtorens. De harpvormig zijtorens hebben nu definitief voor Knol afgedaan. Bij de tussenvelden ziet men, evenals te Geesteren, een verschil in labiumverloop bij de etages: beneden V-vormig en boven naar het midden aflopend, zoals dat elders in het land met name door Hermanus Hess werd gedaan. Daar waar de onderkas breder is dan de bovenkas zijn op een voetstuk geplaatste beelden aangebracht die door een opening in het schot als door een nis worden omsloten.\nHet rugpositief heeft dezelfde opbouw als het hoofdwerk. Curieus zijn de rechthoekige opgelegde pijpveldjes in de zijwanden met hun V-vormig labiumverloop dat van de driehoekige paneelblindering een tegenbeweging krijgt. Onder de rugwerkkas is een soffiet aangebracht van tamelijk grof bladwerk waarin het stadswapen is opgenomen.\nDe decoratie is sober. In de onderste tussenvelden bij hoofdwerk en rugpositief hebben de blinderingen de vorm van twee gekoppelde driehoeken met eenvoudige bloemmotieven. Dezelfde vorm is terug te vinden bij de zijtorens. Bij de middentorens bevatten de blinderingen bescheiden draperie\u00ebn. Tussen de etages van de tussenvelden is een paneel aangebracht met een festoen. De bovenlijsten van de tussenvelden zijn voorzien van een eenvoudige uitgezaagde decoratie. Op de borstwering ziet men een opengewerkte lijst met ronde entrelacs, die zich in de zijwanden van het rugpositief voortzet.\nOpvallend is de beeldenrijkdom. Alle beelden zijn het werk van de in Amsterdam woonachtige beeldhouwer Lorenzo Grisanti. De beelden van geloof en liefde ter weerszijden van de hoofdkas werden reeds genoemd. Op de middentoren van het hoofdwerk heeft de liefde (caritas) in de gedaante van een vrouw met kinderen een plaats gekregen. Zij wordt op de zijtorens geflankeerd door musicerende vrouwengestalten. Op de middentoren van het rugwerk is een zittende koning David met harp te zien. Hij draagt een tulband en een kroon. Hij wordt geflankeerd door engelen met bazuinen en zegepalmen.",
  "Part04_063IDAAR": "Dit balustradeorgel dankt zijn huidige uiterlijk voor een niet onbelangrijk deel aan een ingrijpende verbouwing door Bakker en Timmenga in 1886. Bij die gelegenheid werd de kas verhoogd waardoor het viervoets front in een zesvoets front werd getransformeerd. Dit had consequenties voor het aantal pijpen dat in het front kon worden ondergebracht. Zij moeten oorspronkelijk kleiner en talrijker zijn geweest. Men mag aannemen dat de torens elk 7 pijpen hebben bevat.\nOndanks deze wijzigingen is het oorspronkelijke concept nog goed te herkennen. Bij dit balustradeorgel greep Lambertus van Dam namelijk terug op het rugpositief van Burgum. Men ziet dezelfde zevendelige opbouw met ronde middentoren, tussenvelden van twee etages, spitse torens en geronde zijvelden. Ook het labiumverloop is gelijk. De ornamentiek is sober en wellicht in 1886 gedeeltelijk vernieuwd. De consoles onder de torens, die met bladmotieven zijn gedecoreerd, zijn nog met elkaar verbonden, zodat men nog van een soffiet zou kunnen spreken. Aan de pijpvoeten ziet men plantmotieven met hier en daar een strikje. Aan de boveneinden van de pijpen zijn draperie\u00ebn aangebracht. De etages van de tussenvelden worden door lijsten met entrelacs gescheiden. Tussen de torens zijn gekrulde guirlandes te zien. Op het orgel vazen en op de middentoren enige vrij karige muziekinstrumenten.",
  "Part04_064LEIDE": "Een zevendelig front van een niet zeer gangbaar type. Het was weliswaar niet ongebruikelijk om een vijfdelige orgelfront uit te breiden met tweedelige geronde zijvelden die met de aangrenzende zijtorens een gemeenschappelijke bovenlijst hadden, maar het betrof in de achttiende eeuw vrijwel altijd orgels met spitse zijtorens. Men zie bijvoorbeeld de M\u00fcller-orgels in de Lutherse kerk in Zaandam en de Engelse kerk in Amsterdam. Hier is hetzelfde gedaan bij een orgel met ronde zijtorens wat een ander beeld oplevert.\nIn de decoratie volgt Isaac Reichner het orgel van zijn vader Joachim in Rijswijk (1786) en diens rugpositief in Loosduinen (1790). Karakteristiek zijn de rozetten in de onderlijst en de guirlandes bovenaan de pijpen. Ook de linten en tandlijsten in de kappen zijn in Rijswijk te vinden. De vleugelstukken met bladkrans eindigen ook in het in Rijswijk toegepaste rudeimentaire meander-achtige motief. Tussen de etages van de tussenvelden lijsten met bladstengels aangebracht; op de bovenlijsten van deze velden ziet men entrelacs.",
  "Part04_065POORT": "Een opmerkelijk orgel dat in zijn frontconcept volkomen afwijkt van de andere door Meere gebouwde orgels. Het is voorzien van een uit bladelementen opgebouwde soffiet met guirlandes en vertoont een sterke welving. Het lijkt enigszins op een verdwaald rugpositief. De opbouw is ook niet zeer gebruikelijk: een brede ronde middentoren met negen pijpen wordt geflankeerd door achtereenvolgens ongedeelde bolle tussenvelden en dito gedeelde zijvelden.\nHoe kan Meere aan dit concept zijn gekomen? Het meest aannemelijk is om het op te vatten als een gereduceerde en verstrakte versie van het Mitterreither-concept van Leiden, doopsgezinde kerk (deel 1769-1790, 94-97). Dit fronttype bestaat uit een ronde middentoren geflankeerd achterenvolgens door bolle gedeelde velden, met schuin aflopende bovenlijsten, enigzins holle enkele velden met oplopende bovenlijsten en tenslotte door torenachtig gedeelde zijveldjes. Wat doet nu de ontwerper van Poortvliet? Hij handhaaft de torenachtige gedeelde zijvelden, maar hij laat de daarbij aansluitende buitenste tussenvelden weg. De velden ter weerszijden van de middentoren worden enkelvoudig en krijgen een rechte bovenlijst van dezelfde hoogte als die van de zijvelden. Daardoor is een geheel ontstaan dat ondanks de verwantschap met het Mitterreither-schema, veel strakker is. Opmerkelijk zijn de sterke uitkragingen van de kappen van de tussen- en zijvelden. Eigenaardig is ook de ronde verkropping in de onderlijst van de tussenvelden. De vraag waarom hier een zo van de andere Meere-orgels afwijkende frontopbouw is gekozen, is niet te beantwoorden. Misschien hadden de schenkers van het instrument specifieke wensen ten aanzien van het uiterlijk en hebben zij zelfs voor een ontwerptekening gezorgd. Dit blijven echter gissingen.\nDe decoratie is zeer verzorgd. In de bovenlijsten ziet men de door Meere veelvuldig toegepaste tandlijsten. De obelisken op de zijvelden en de enorme urn op de middentoren zijn typisch neo-classicistische elementen. De vleugelstukken bestaan uit tamelijk vlezige enigszins geabstraheerde bladranken. De blinderingen omvatten bladtakjes, hier en daar gecombineerd met linten. De orgeltribune is eveneens de moeite van een nadere beschouwing waard. Men lette op de trompe l'oeil schildering van een gang op het paneel onder het orgel. Fraai is ook het rankwerk met rozetten op de borstwering.",
  "Part04_066ULRUM": "Bij dit eerste orgel dat Nicolaas Anthoni Lohman in Nederland bouwt, volgt hij het frontconcept van het Freytag-Schnitger-orgel in Bierum (1792) dat op zijn beurt teruggaat op de balustrade-orgels van Arp Schnitger (type Harkstede, Godlinze). Dit fronttype omvat een vijfdelig bovenfront, met ronde middentoren, tweedelige tussenvelden en spitse zijtorens, en een driedelig benedenfront. In overeenstemming met de esthetica van het neoclassicisme is de opbouw strakker geworden. De gebogen velden van onder- en bovenfront van het orgel in Bierum zijn hier vlak geworden, waardoor de overeenkomst met het oertype van Arp Schnitger zich duidelijk manifesteert. Opmerkelijk is dat kap en onderlijst van de middentoren zijn voorzien van facetten, waarmee op een oude Groninger traditie wordt teruggegrepen, iets dat Dirk Lohman, de vader van Nicolaas, al eerder had gedaan in Stedum.\nEr zijn meer verschillen met Bierum. Het middenveld van het onderfront bevat meer pijpen van kleiner formaat dan Bierum, terwijl in Ulrum de zijvelden ongedeeld zijn. In het bovenfront is het labiumverloop ook anders.\nHet snijwerk is van de hand van de beeldsnijder M. Walles. Het bestaat uit voluutvormige bladmotieven met bloemen, doorsneden door gevlochten slingers. Opmerkelijk is de zware draperie in het middenveld van het benedenfront. De vleugelstukken bestaan uit voluutranken waarin muziekinstrumenten zijn opgenomen. Op de zijtorens ziet men vazen met erom heen gehangen draperie\u00ebn. Op de middentoren zijn twee wapens aangebracht.",
  "Part04_067LOCHE": "Een orgel met een eenvoudige, veel voorkomende vijfdelige opbouw, bestaande uit een ronde middentoren, ongedeelde tussenvelden en spitse zijtorens, het geheel voorzien van een niet ingesnoerde onderkas. Merkwaardig is de manier waarop de ruimte tussen de torens is opgevuld. Men ziet hier twee gebogen parallelle lijsten met bloemen erlangs gedrapeerd, waartussen een reeks vrij forse spijlen is aangebracht. Wat kan hier de bedoeling zijn geweest? Wilde de maker het effect bereiken van cannelures of moet men denken aan een soort fries? In elk geval zal Quelhorst bij zijn orgel voor de St-Plechelmus te Oldenzaal, thans in de Westerkerk te Utrecht, een dergelijke decoratie opnieuw toepassen. De torens hebben geen echte blinderingen, maar zijn behangen met rozentakken. De consoles onder de torens zijn samengesteld uit bladmotieven. Op de onderkas ziet men drie geschilderde rozetten met teksten over de schenking van het orgel.",
  "Part04_068NETTE": "Volgens Broekhuyzen moet dit orgel dateren uit 1807 en vervaardigd zijn door Nolting uit Emmerik. De opbouw is eenvoudig: ronde middentoren, ongedeelde tussenvelden en spitse zijtorens. Opvallend detail zijn de opgelegde bovenlijsten van de tussenvelden, een element dat bij latere Nolting-orgels, zoals bijvoorbeeld Gendringen (1841) ook is terug te vinden. Dit maakt Broekhuyzens toeschrijving alleszins plausibel. De decoratie van dit zwaar geteisterde front is eenvoudig. De blinderingen, die alleen nog bij de torens zijn te vinden, bestaan uit tamelijk grof bladwerk en in de middentoren uit een driedelige bladguirlande die aan de bovenzijde met een strik bijeen wordt gehouden.",
  "Part04_069WILP": "Dit bescheiden orgel heeft een front dat afwijkt van de bekende instrumenten van Gerstenhauer. Wat er bij het huidige front nog van Gerstenhauer is en wat afkomstig is van Knipscheer, is moelijk uit te maken. Noch de vorm van de tussenvelden, noch de opvallend smalle spitstorens doen op het eerst gezicht denken aan Gerstenhauer. De middenpartij is in haar bovendeel in ieder geval sterk gewijzigd bij het plaatsen van het bovenwerk. De blinderingen bestaan uit door rechte banden verbonden en elkaar snijdende C-voluten. Curieus is de bladwerksoffiet.",
  "Part04_070FINST": "Voor dit grote eenklaviers-orgel greep Freytag terug op het vijfdelige Hinsz-type met ronde torens (vergelijk Sexbierum, Tzum). De tussenvelden hebben de ook in Bierum toegepaste parallelle naar het midden aflopende labiumlijn. Door de aanzienlijke omvang van dit instrument kreeg de orgelkas een tamelijk grote breedte die haar duidelijk van oudere orgels van hetzelfde model doet verschillen. Evenals in Bellingwolde zijn hier in de kappen van de torens tandlijsten aangebracht.\nDe blinderingen bij de pijpvoeten hebben plantaardige vormen. Vergeleken met de ranke vormen van het negen jaar oudere orgel in Bellingwolde, zijn de vormen hier zwaarder en plastischer. Dat geldt wel zeer sterk voor de weelderige draperie\u00ebn boven aan de tussenvelden, waarin op virtuoze wijze bladmotieven en voluten zijn verwerkt. Boven in de torens zijn nog bescheiden draperie\u00ebn te zien die zich echter aan het bladwerk onderschikken. De vleugelstukken, ook hier aan een lange uitgerekte voluut met krul opgehangen, bevatten weelderig rankwerk, muziekinstrumenten ontbreken. Rijk is het bladwerk behandeld in het opzetstuk met lezenaar op de borstwering voor de klaviatuur. Op de middentoren bevinden zich twee niet identificeerbare objecten waartegen twee trompetten zijn geplaatst. Op de zijtorens ziet men vazen met draperie\u00ebn en een op een dergelijke plaats niet zeer gebruikelijk 'geteld geld' motief.",
  "Part04_071HAARL": "De orgelmaker Johan Caspar Friedrichs moet met Herman Hess hebben samengewerkt. Het front van dit orgel lijkt dan ook enigszins op de fronten zoals Hess ze bouwde. Anders dan de Hess-leerling J.P. Schmidt deed bij zijn orgel te Waddinxveen, neemt Friedrichs de door Hess veelvuldig toegepaste contrasterende labiumopbouw in de tussenvelden (beneden V-vormig en boven naar het midden aflopend) niet over.\nEr bestaat een ontwerptekening van dit orgel die wat de opbouw betreft met het uitgevoerde orgel overeenstemt, maar in de ornamentiek daarvan aanzienlijk verschilt. Bij het ontwerp waren de wangstukken als eenvoudige voluten gedacht met bovenin een rechthoekige meander, zoals Hess die ook wel gebruikte. Bij de uitvoering werden dit ranke slingers met een weelde aan bladeren en bloemen. Op het ontwerp wordt de kas bekroond met drie vazen, bij de uitvoering werd de middelste vervangen door een wijzerplaat met slingers, waarschijnlijk naar het voorbeeld van de Nieuwe Kerk in Haarlem. De blinderingen zijn op de tekening slechts schetsmatig weergegeven, maar zij waren oorspronkelijk vrijwel zeker soberder gedacht dan zij werden uitgevoerd. Opmerkelijk is het weelderige snijwerk op de borstwering dat de klaviatuur aan het oog moet onttrekken. Een paar reusachtige ranken die slakkenhuisachtig ineen zijn gerold worden gecombineerd met een guirlande die vanaf de hoeken van de tribune begint en onderweg nog door vazen wordt ondersteund. Enige muziekinstrumenten houden zich tussen dit bladwerk verscholen. Deze decoratie was al op de ontwerptekening aangegeven.",
  "Part04_072LAMBE": "Bij dit orgel komt Gerstenhauer terug op het eerder door hem toegepaste fronttype van de Lutherse kerk in Monnickendam (1782). Ook hier weer de harpvormige bovenlijsten van de zijvelden; zij zijn echter strakker geworden, wat in de stilistische  ontwikkeling van de vroege negentiende eeuw past. Een belangrijk verschil met Monnickendam is het voorkomen van dubbele tussenvelden, wat een niet volkomen harmonisch beeld oplevert. Dit is het resultaat van een ingreep uit 1866 door L. van Dam. Het snijwek in de middentoren bestaat uit bebladerde takken, linten en strikken. Dat in de zijvelden en onder in de tussenvelden uit golfranken. Dat deze ook in de door Van Dam toegevoegde tussenvelden voorkomen, zou moeten betekenen dat hij deze decoratie heeft aangevuld. De blinderingen bij de tussenlijsten en boven aan de pijpen moeten in ieder geval van Van Dam zijn. [Arjen aanpassen Soffiet]",
  "Part04_073MAAST": "Het front van dit orgel moet worden opgevat als een gecomprimeerde en verstrakte versie van het grote Le Picard type, zoals dat nog in de O.L. Vrouwekerk te Tongeren (1750) is te vinden en waarvan het Robustelly-orgel in Helmond (1772) ook een voorbeeld is. Men neemt genoemde orgeltype, laat het middenveld met de twee flankerende torens weg, verbindt vervolgens de twee overgebleven delen door een forse rechte lijst en men heeft de bovenkas van het Matthias-orgel. In plaats van het rugpositief is hier in de nog altijd ingesnoerde onderkas een borstwerk aangebracht, dat in zijn huidige vorm een product is van de laatst restauratie. Van het snijwerk is alleen het blinderingswerk van het bovenfront oud; bij de velden bestaat dit uit bladvormige voluten, in de torens zijn het in een krul eindigende voluten. Het overige snijwerk is bij de laatste restauratie aangebracht. Dit fronttype zou in de 19e eeuw herhaaldelijk door de orgelmakers Pereboom & Leyser worden nagevolgd.",
  "Part04_074NIEWK": "Een sober en strak huisorgel met een kas in een nagenoeg rechthoekige blokvorm; alleen boven het middelste van de drie pijpvelden is een driehoekige verhoging aangebracht, die waarschijnlijk een klassiek tympaan moet suggereren. De stijlen die de velden flankeren hebben de vorm van pilasters met in messing uitgevoerde corinthische kapitelen. Boven de pijpen zijn blinderingen aangebracht, bestaande uit een afwisseling van C-voluten en bloemmotieven. De kroonlijst bevat smalle inkassingen die een klassieke tandlijst aanduiden. De onderkast, die is voorzien van twee deuren, is onversierd. In al zijn soberheid heeft dit orgel een overtuigende presentie: het is empire op zijn best.",
  "Part04_075WADDI": "Bij dit orgel ziet men een in de tijd van ontstaan gebruikelijke vijfdelige opbouw met ronde middentoren, enigszins holle gedeelde tussenvelden en ronde zijtorens. Schmidt was een leerling van Hess en deze orgelkas herinnert dan ook aan diens werk. Men lette met name op het labiumverloop in de tussenvelden: in de bovenste velden is het gebogen naar het midden aflopend, in de ondervelden V-vormig. Een dergelijk contrasterend labiumverloop is door Hess herhaaldelijk toegepast, onder andere te Rotterdam-Charlois (1784) en Kloetinge (1787). Toch doet dit orgel in zijn geheel wat zwaarder, om niet te zeggen logger aan. Ook in de ornamentiek zijn invloeden van Hess te ontwaren. Men lette op de binnenlijsten van de vleugelstukken die beneden uitlopen in een rechthoekig meandermotief. Een vergelijkbare lijst, maar dan omgekeerd sluit de tussenvelden aan de bovenzijde af. De blinderingen bestaan uit bladtakjes en linten, terwijl tussen de etages van de velden draperie\u00ebn zijn aangebracht. Tussen de consoles onder de torens zijn instrumententrofee\u00ebn te zien. Op het orgel de gebruikelijke vazen en op de middentoren een tweetal wapens. Men lette nog op de borstwering van de orgelgaanderij met ronde entrelacs en festoenen.",
  "Part04_076EDAM": "Een orgel van een zeer eenvoudige vijfdelige opbouw met ronde torens en tweedelige tussenvelden. De ornamentiek bestaat voornamelijk uit dunne C-voluten, linten, strikken en blaadjes. In de wangstukken ziet men ook vegetatieve elementen en op de balustrade instrumententrofee\u00ebn. Een dergelijke trofee ziet men ook op de middentoren, geplaatst op iets dat op een scheepsboeg lijkt.",
  "Part04_077EPE": "Een rijpe versie van het voor Abraham Meere karakteristieke orgelfront. Drie ronde torens en gedeelde vlakke tussenvelden zijn de kenmerkende elementen, evenals de dorische gaanderij. Wat bij vergelijking met het iets oudere orgel te Echteld opvalt is de vlakkere ornamentiek van de onderbouw. Er bevinden zich hier, evenals in Echteld, drie uit bladelementen opgebouwde consoles, verbonden door guirlandes. De consoles zijn echter minder plastisch en de guirlandes maken zich nog maar nauwelijks van hun achtergrond los. In de kappen van de torens ziet men tandlijsten en daaronder guirlandes. De blinderingen zijn delicaat van vorm en bestaan uit een combinatie van slingers, abstracte voluutvormen en plantaardige elementen. Opvallend is de weelderige vegetatie boven de tussenvelden, die de ruimte tussen de torens bijna geheel vult. Bij wijze van vleugelstukken zijn luchtige sterk geabstraheerde bladranken aangebracht. Op de zijtorens staan vazen. De vrouwengestalte op de middentoren steunt met haar linkerhand op een zuil, waarop de tafelen der wet zijn geplaatst, en heft haar rechter arm omhoog. De voorstelling vertoont enige overeenkomst met het beeld dat het Meere-orgel in Vianen bekroont en stelt waarschijnlijk ook een personificatie van de godsdienst voor.",
  "Part04_078GARNW": "De opbouw van dit orgel wijkt aanzienlijk af van die van de oudere Van Dam instrumenten. Wij zien een eenvoudige vijfdelige opbouw met uitsluitend ronde torens en eningszins holle tussenvelden. De ornamentiek bestaat grotendeels uit takken met kleine blaadjes wat vooral bij de opzetstukken op de borstwering een fraai effect oplevert. Ook de op de borstwering aangebrachte wapenschilden worden ook door dergelijke twijgen omraamd. Boven aan de pijpen zijn draperie\u00ebn te zien. In de kappen van torens zijn tandlijsten aangebracht. De voor dit orgel te grote beelden van geloof, hoop en liefde werden in 1867 aangebracht en zijn het werk van S. van Lekkum.",
  "Part04_079GOUDS": "Een vijfdelige frontopbouw zoals in Holland gebruikelijk: ronde middentoren, gedeelde tussenvelden met parallelle naar het midden aflopende labiumlijnen en ronde zijtorens. Ofschoon men Geerkens wel tot een 'Goudse school' rekent, waarvan Herman Hess de voornaamste vertegenwoordiger is, kan men toch niet volhouden dat dit orgelfront een uitgesproken Hess-karakter draagt. Bij zijn vijfdelige orgelfronten met ronde zijtorens brengt Hess steeds vrij brede tussenvelden aan met boven elkaar naar het midden aflopende - en V-vormige labiumlijnen. Daarvan is hier geen sprake. De ornamentiek is typerend voor het neo-classicisme. Men lette bijvoorbeeld op de tandlijsten in de kappen. In de vleugelstukken ziet men een forse krul, welhaast een gebogen variant van het meanderachtige motief dat wij onder andere in Waddinxveen konden zien. De consoles onder de torens combineren op ingenieuze wijze bladmotieven en pijnappels. Het opschrift daaronder is goed bedoeld, maar niet fraai. De blinderingen bij de pijpvoeten bestaan voornamelijk uit bladranken, die men in S-vorm ook aantreft tussen de tussenvelden. In de bovenblinderingen ziet men C-voluten en slingers. Fraai is de draperie boven de tussenvelden met haar lambrequins en het ingenieuze samenstel van bladrank en C-voluut erboven. Een 'Gouds' trekje is waarschijnlijk wel de enorme met strikken en bebladerde takken omgeven wijzerplaat op de middentoren, geflankeerd door bazuinblazende engelen op de zijtorens.",
  "Part04_080NEERL": "",
  "Part04_081AMSTL": "Dit laatste orgel uit de werkplaats van Strumphler heeft wederom de door hem meestal toegepaste frontopbouw van ronde middentoren, gedeelde holle tussenvelden en spitse zijtorens. De labiumlijnen van de tussenvelden, die naar het midden aflopen, zijn niet volledig parallel. Het snijwerk bestaat uit eenvoudige golfranken en bladmotieven. Opmerkelijk is dat het orgel is voorzien van luiken, iets dat voor de bouwtijd uitzonderlijk mag heten. Op de binnenzijden van deze luiken zijn aan een strik opgehangen  muziekinstrumententrofee\u00ebn geschilderd. Opvallend is het gotiserende motief onderaan. De buitenzijden van de luiken zijn onbeschilderd. Wanneer de luiken worden gesloten komen eenvoudige vleugelstukken in het zicht.",
  "Part04_082BERKL": "NB Hier foto oorspr. toestand Zie Supp. Broekhuyzen , p. 1018.\nAlleen het middendeel van de huidige hoofdkas dateert uit 1810. Het was oorspronkelijk een balustrade-orgel. Het in dorische trant uitgevoerde benedengedeelte van de orgelgalerij is nog origineel. De thans onder het rugpositief aanwezige soffiet, ondersteunde oorspronkelijk de huidige hoofdwerkkas.\nDeze kas is in het Hollandse orgellandschap een wat ongewone verschijning. Zij bestaat uit een forse ongedeelde middentoren en twee licht geholde zijvelden. Het meest opvallend element aan deze orgelkas is de fors geprofileerde sterk inzwenkende bovenlijst van de zijvelden. Een en ander doet enigszins denken aan het werk van de Oost-Friese orgelmaker Johann Friedrich Wenthin, bijvoorbeeld Riepe (1776-'85), Gross-Midlum (1803) en Niehove (1816). Kan het zijn dat de ontwerper van deze orgelkas connecties had met Oost-Friesland?\nDe stijlen zijn voorzien van cannelures die een pilasterachtig effect moeten suggereren, maar kapitelen zijn niet aanwezig. De tussenvelden bevatten boven de vrij laag aanzettende bovenblinderingen, die bestaan uit laurierblaadjes, nog brede gesloten panelen. De blinderingen in de middentoren bestaan uit golfranken. Op de middentoren bevindt zich een wijzerplaat omvat door een slang die zich zelf in de staart bijt, een symbool van de eeuwigheid, alles gevat binnen gevlochten bladkransen. Het opzetstuk boven de wijzerplaat is niet origineel, voor de vergroting bevond zich daar een beeldengroep (voorstelling??). De kas was oorspronkelijk van voluutvormige vleugelstukken met gevlochten slingers en bovenaan een fors meandermotief. Op de uiteinden van de bovenlijsten waren beelden geplaatst die wellicht de zang -en speelkunst uitbeeldden.\nDe nieuwe gedeelten volgen in hun vormgeving in hoofdzaak het oude werk. Alleen de opzetstukken op de torens slaan stilistisch nergens op.",
  "Part04_083BOLSW": "Een orgel met een vijfdelige opbouw, bestaande uit een middentoren, enigszins holle tussenvelden en ronde zijtorens. Het ligt voor de hand dit orgel te vergelijken met het twee jaar oudere instrument in Finsterwolde dat dezelfde hoofdindeling heeft. Beide orgels verschillen echter aanzienlijk. In de eerste plaats is het instrument in Bolsward een balustrade-orgel met zijbespeling, zodat een onderkas ontbreekt, en in de tweede plaats is het geheel ook veel slanker. Vergeleken met de volumineuze orgelkas in Finsterwolde, maakt die in Bolsward eerder een wat bedeesde indruk. Van belang voor het visuele aspect van het instrument is dat de middentoren niet de gebruikelijke (half)ronde doorsnede heeft, maar wordt gevormd door een half ovaal. Hij krijgt daardoor, ondanks het feit dat hij maar vijf pijpen bevat, toch een behoorlijk volume. Dat wordt nog versterkt doordat de kap, evenals in Bellingwolde aan de zijkanten verkroppingen vertoont. Interessant is nog dat alle frontpijpen hier, in afwijking van de oudere orgels van het huis Freytag-Schnitger, spitse labia hebben.\nDe blinderingen zijn sierlijk en transparant. Zij bestaan voor het grootste gedeelte uit golfranken, waar bloemen doorheen gaan. Interessant is het om bij de blinderingen boven in de torens en tussenvelden andermaal een vergelijking met Finsterwolde te maken. Bij beide orgels ziet men in de torens bescheiden draperie\u00ebn die zich aan het rankwerk ondergeschikt maken, terwijl die in de velden gesloten gordijnen zijn. Maar welk een verschil in uitwerking! In Finsterwolde ziet men boven de velden zwaar neerhangende stukken textiel en in Bolsward een delicaat geplooide doek die met een lint aan een sierlijke bladrank vast gebonden lijkt te zijn. Bij de torens is het verschil minder sprekend, maar niettemin van belang. De Finsterwoldse draperie\u00ebn verdwijnen aan de zijkant bijna in het bladwerk, in Bolsward hangen zij aan de zijkant in sierlijke plooien naar beneden. Rest nog te vermelden dat op de middentoren een urn is geplaatst met een bladslinger, een bladrank en een trompet met bladmuziek en dat de zijtorens door bazuinblazende engelen worden bevolkt.",
  "Part04_084LEIDE": "Toen het orgel van de schuilkerk aan Appelmarkt naar de nieuw ingerichte Lodewijkskerk zou worden overgebracht, wenste men kennelijk een ruimere orgelkas die de ingangswand van de kerk op passende wijze zou opvullen. Een rekeningpost uit 1809 vermeldt dat een bedrag van \u0192 129 is uitbetaald aan 'de Weduwe A. Christianen voor het ontwerpen eener orgelkast en schoonmaken van het oude orgel.' Wat dit voor een firma was, kon niet worden nagegaan. De orgelkas moet in de loop van 1810 tot stand zijn gekomen. Zij is geplaatst op de tweede galerij boven de hoofdingang en wordt geflankeerd door een sierlijk gebogen balustrade. De orgelkas zelf wordt aan beide zijden ondersteund door twee gekoppelde gecannelleerde vierkante stijlen, waartussen een fries met muziekinstrumenten. Onder genoemde galerij ziet men ook nog zes C-voluten waaraan een slinger is opgehangen. Ondanks haar niet al te grote omvang maakt de orgelkas de indruk van grote rijzigheid, die vooral wordt veroorzaakt door de fors uitgevallen middentoren. De opbouw is vijfdelig met een ronde middentoren, holle gedeelde tussenvelden en ronde zijtorens. Opvallend is de naar verhouding nogal geringe hoogte van de boven-etages van de tussenvelden.\nDe ornamentiek is van grote verfijning en maakt nieuwsgierig naar de beeldsnijder die hier werkzaam was. De consoles onder de torens zijn gedecoreerd met acanthusbladmotieven. Zeer fraai is het golfrankwerk aan de pijpvoeten. Tussen de etages van de tussenvelden zijn sierlijke draperie\u00ebn met kwasten aangebracht, aan de bovenzijde afgezet met kleine palmetten. Soortgelijke draperie\u00ebn sluiten de tussenvelden en de torens ook aan de bovenzijde af. In de kappen van de torens zijn palmetten aangebracht, een element dat graag door de empire decorateurs werd gebruikt. De wangstukken zijn bescheiden van omvang: een grote S-voluut waarvan een bloemenslinger afhangt. In beide voluten zijn muziekinstrumenten aangebracht, rechts onder andere een viool, links onder meer een luit. Muziekinstrumenten bevinden zich ook op de middentoren, twee pauken met draperie\u00ebn waarboven aan een strik opgehangen blaasinstrumenten.",
  "Part04_085UTREC": "Een zeer strakke versie van het gangbare Meere-front. Opvallend is vooral de vierkante console onder de middentoren, een element dat Meere bij zijn eerste orgel voor Beusichem, thans te Zuidlaren bij alle drie de torens toepaste, maar tot 1810 niet meer gebruikte. Hij zou het ook later nog toepassen (Hervormde Kerken te Noordwijk aan Zee en Twello). Genoemde console is versierd met palmetten en een rozet. De beide andere consoles zijn bescheiden van vorm. Tussen de consoles zijn slingers aangebracht van dezelfde bescheiden vorm als te Epe. De weelderige guirlandes die Meere in zijn vroegere orgels graag liet aanbrengen, behoren tot het verleden. Het snijwerk tussen de torens is een subtiel samenstel van transparante  abstracte vormen, waarin overigens een soort slakkenhuis is te herkennen, en bladtakjes. Bij de torens zijn dergelijke vormen ook toegepast, maar dan gecombineerd met aan een rozet opgehangen draperie\u00ebn. Het snijwerk tussen de etages van de tussenvelden bestaat in hoofdzaak uit blaadjes. Het valt aan te nemen dat de orgelkas oorspronkelijk beelden en of vazen als bekroning heeft gehad, maar daarvan is helaas niets overgebleven.",
  "Part04_086APELD": "Het huidige front van dit orgel dateert uit 1810 en draagt ook alle kenmerken van zijn bouwtijd. Het heeft een eenvoudige vijfdelige opbouw met drie ronde torens en ongedeelde vlakke tussenvelden. De onderkas is onder middentoren en tussenvelden hoger opgetrokken met ingezwenkte lijsten onder de tussenvelden. De ornamentiek is sober. Aan de pijpvoeten takjes met een rozet??, bovenaan draperie\u00ebn met kwasten. Treffend zijn met name de fors uitgevallen draperie\u00ebn boven de tussenvelden. Op de drie torens eenvoudige fraai geproportioneerde vazen.",
  "Part04_087EIND": "Dit kabinetorgel van Vool vertoont grote overeenkomst met dat in het St-Jorisgasthuis te Delft. Het is echter soberder en strakker. Het wordt aan de bovenzijde alleen afgesloten door een geprofileerde lijst. Van een tympaan of attiek is geen sprake en er zijn ook geen aanwijzingen dat iets dergelijks ooit aanwezig is geweest. Ook de afgeschuinde hoeken van de onderkast zijn strakker geworden. Op de overgang van onder- en bovenkast zijn daar blad-decoraties aangebracht, die ondanks verschil in formaat elkaars spiegelbeeld vormen. De onderkast bevat slechts twee schijnladen. De buitenzijden van de deuren zijn voorzien van opgelegde spits-ovale panelen. De vormgeving maakte de gangbare datering ca 1810 inderdaad plausibel.\nIn contrast tot de strakke hoofdvorm staan de tamelijk plastische blinderingen. Zowel aan de boven- als aan de onderzijde worden deze omraamd door een rand met geteld geld- motief. De blinderingen aan de pijpvoeten bestaan uit golfranken met bloemen, die aan de boveneinden van de pijpen uit eenvoudige festoenen.",
  "Part04_088HEILO": "Een merkwaardig kabinetorgel met een tamelijk strakke hoofdvorm. Bij de onderkas, die is voorzien van drie schijnladen, valt op dat de zijwanden in gebogen vorm langs de klaviatuur doorlopen. Opvallend is het fraai gesneden paneel boven het manuaal; hierop zijn twee klarinetten en een hoorn alsmede een bij psalm 150 opengeslagen muziekboek te zien; verder nog een weelderige strik en in de hoeken boeketten rozen. Dergelijke gesneden panelen zijn vooral karakteristiek voor het werk van Herman Hess, maar andere kenmerken van dit orgel zijn met diens werkwijze niet in overeenstemming.\nDe bovenkast is verdeeld in drie pijpvelden en wordt bekroond door een fries met tandlijst, waarboven een hekvormige attiek is aangebracht, met gesloten middendeel waarop een ?? Aardig is dat de stijlen die de pijpvelden flankeren, de vorm hebben van ionische pilasters. Eigenaardig is het labiumverloop in de zijvelden: de pijpen hebben een naar het aflopende labiumlijn, maar de twee binnenste pijpen hebben gelijke labiumhoogte, wat het lijnenspel storend onderbreekt. De pijpvelden kunnen door middel van jaloezie\u00ebn worden afgesloten. De blinderingen zijn uitgezaagde panelen waarop bladvormen zijn geschilderd.\nDe gebogen zijstukken van de klaviatuur, het gesneden paneel en de jaloezie\u00ebn zijn elementen die ook terug te vinden zijn bij de kabinetorgels van Albert van Gruisen. Deze maakt echter meestal de panelen waarin de registertrekkers zijn aangebracht ook gebogen.",
  "Part04_089HOOG": "Bij dit kabinetorgel ontmoeten twee werelden elkaar. Het pijpfront met zijn drie velden en vloeiend labiumverloop moet uit omstreeks 1775 dateren. Dit blijkt ook uit het blinderingssnijwerk in eenvoudige rococovormen, hoofdzakelijk  schuimwerk met wat plantaardige elementen. De orgelkast is later geheel gewijzigd en werd een zeer overtuigend voorbeeld van het neoclassicisme in de kabinetorgelbouw. De kast kreeg de vorm van een tempelfront met een gebroken tympaan, dat ruste op twee hoekzuilen en twee halfzuilen ter weerszijden van het middenveld. De zuilen werden voorzien van in messing uitgevoerde ionische kapitelen en messing ringen boven de voetstukken ringen aan de voetstukken. Ringen en kapitelen zijn gedecoreerd met lieren, die eveneens op de basementen van de hoekzuilen zijn geschilderd. De onderkas is geheel vlak en bevat vier schijnladen met daarop geschilderde ornamenten die inlegwerk moeten suggereren.",
  "Part04_090VOLEN": "Een kabinetorgel met een wel bijzonder strenge opbouw: het neo-classicisme op zijn soberst. Alles is tot de meest elementaire vormen teruggebracht. Er is slechts \u00e9\u00e9n pijpveld, waar de labia recht in het gelid staan. Het meest uitgesproken antieke element van de kast is het gebroken tympaan, met tandlijsten. De hoekpilasters zijn echter tot eenvoudige gecanneleerde stijlen gereduceerd. Voor het overige bepaalt de vorm van de drie jalouziedeuren, die onderkast, manuaal en bovenkast afsluiten, de indruk van dit ascetische meubelstuk.",
  "Part04_091HALLU": "Bij dit late werk grijpt Albertus van Gruisen terug op een van zijn vroegste werken, het orgel voor Heerenveen, thans te Assen. De zevendelige opbouw van ronde middentoren vlakke tweedelige tussenvelden, spitse torens en geronde zijvelden is zowel bij hoofdwerk als rugpositief toegepast. De proporties van het rugpositief zijn wel erg in de breedte uitgerekt en daardoor niet volledig harmonieus. Men vraagt zich af wat iemand als Hinsz daarvan zou hebben gezegd. Evenals bij de oudere instrumenten van Van Gruisen zien wij hier weer tandingen in de onderlijst en modillons in de kappen van de torens; alleen bij de middentoren van het hoofdwerk ontbreken deze. Het blinderingssnijwerk ademt nog dezelfde geest als de oudere instrumenten, al zijn er enige verschillen. Men ziet gebogen bladranken, meanderlijsten en nu vooral veel uit kwasten samengestelde guirlandes. De gebogen lijstwerken met knikken die bij Van Gruisen vaker zijn te vinden, ziet men nu niet alleen in de wangstukken, maar ook in de decoratie tusen de torens. Niet alleen de hoofdvorm, maar ook de voor Van Gruisen uitzonderlijke beeldenrijkdom, lijken op het orgel voor Heerenveen. Op het rugpositief zien wij een zittende David geflankeerd door musicerende putti en op het hoofdwerk Geloof, Liefde en Hoop. Onder het rugpositief bevindt zich een opmerkelijke soffiet in de vorm van een grote draperie met drie putti.",
  "Part04_092HAZER": "Het front van dit orgel is een gereduceerde versie van dat van het voormalige grote orgel in de St-Laurenskerk in Rotterdam, waarvan de kas met een door de architect Jan Giudici ontworpen front in 1790 gereed kwam. Opvallend is vooral de naar boven gebogen lijst tussen onder- en bovenkas. Een ander distinctief element is de brede gedeelde middentoren met dertien pijpen in het benedengedeelte en 21?? pijpen in het bovengedeelte. Dit bovengedeelte ziet er thans wel erg gedrongen uit. Dit is echter het gevolg van een inkorting van de toren bij de plaatsing in de vorige gereformeerde kerk in Hazerswoude, die niet hoog genoeg was. In Rotterdam bevonden zich tussen de middentoren en de zijtorens twee tussenvelden, het eerste driedelig, het tweede ongedeeld. K\u00fcnckel heeft alleen de gedeelde velden overgenomen en ze tweevoudig gemaakt. Het rugpositief is een gereduceerde versie van het hoofdwerk.\nDe decoratie is betrekkelijk eenvoudig en bestaat vooral uit bladwerk. Opmerkelijk zijn de slingers die voor het pijpwerk van de torens hangen. De beide geledingen van de middentoren worden gescheiden door een bladrank en een band met ruitmotief. Tussen de etages van de tussenvelden ziet men entrelacs van halve cirkels en bladelementen. In de kappen van beide middentorens is een strik te zien. Op het rugpositief zijn vazen en in het midden muziekinstrumenten aangebracht. Hoe het hoofdwerk oorspronkelijk was bekroond, is niet bekend.",
  "Part04_093OOSTW": "Dit front hoort in de reeks Zuidbroek, Bellingwolde. Het opmerkelijke is hier dat Freytag de neo-classicistische blokvorm zowel versterkt als relativeert. In de Zuidbroek en Bellingwolde kan men de gehele orgelkas als blokvormig opvatten, alleen de middentorens weten zich van de dwingende hoofdvorm enigszins los te maken. In Oostwold wordt nu de middenpartij op bijna extreme wijze blokvormig gemaakt en ten opzichte van de rest van de kas verzelfstandigd. Op de toren van het bovenwerk na, is alles geheel vlak. De tussenlijsten en bovenlijsten in de middenpartij hebben een volledig recht verloop. De middenpartij vormt dus een vrijwel gesloten blok. Er is binnen dit strakke kader wel enige variatie. Het benedengedeelte van de middenpartij heeft een loos vlak middenveld met labiumverloop in de vorm van een omgekeerde U en ongedeelde velden aan weerszijden daarvan, met een naar het midden oplopende labiumlijn. In het bovengedeelte wordt de ronde toren geflankeerd door velden van twee etages, met een naar het midden aflopende labiumlijn.\nDe tussenvelden hebben schuine bovenlijsten en wijken hol naar achteren, zodat er bij dit strakke geheel toch weer een welving ontstaat; zij hebben slechts twee etages van verschillende hoogte; de lange reeks van Bellingwolde keert hier niet terug. De zijtorens steken weer iets boven de tussenvelden uit, maar zijn toch lager dan de middenpartij. Opvallend is dat de frontpijpen in de torens ronde labia hebben en de velden spitse. In de kappen van de torens zijn tandlijsten aangbracht evenals boven de klaviatuur.\nDe ornamentiek is ook vrij strak. De benedenlijst van middenpartij en tussenvelden is opengewerkt, wat bij de oudere orgels van deze bouwer niet voorkomt, en voorzien van een fraaie entrelac-lijst. Plantaardige vormen komen voor in de blinderingen en in de vleugelstukken, die het voor Freytag gangbare model vertonen, maar zij zijn sterk geabstraheerd. Boven in de middenpartij, de tussenvelden en de zijtorens zijn het echter zware draperie\u00ebn die de toon aangeven. Ook deze draperie\u00ebn met hun linten en strikken doen tamelijk abstract aan, het zijn geschematiseerde vormen, het is niet een weergave van werkelijke gordijnen. Heel duidelijk kan men dit zien bij de mini-draperietjes boven aan de stijlen. Boven de middenpartij is een muziekinstrumententrofee te zien met pauken en trompetten. Op de zijtorens urnen met meandervormige handvatten. Op de borstwering bevindt zich een opzetstuk met lezenaar, met een tekst over de bouw van het orgel en enig sober rankwerk.",
  "Part04_094WOUDS": "Een Van Gruisen-orgel van het gebruikelijke type, zoals dezelfde bouwer dat bijvoorbeeld in Hichtum realiseerde. De decoratie is vergelijkbaar met de oudere orgels, alleen wat soberder. Men ziet in hoofdzaak gebogen bladranken met bloemen. Tussen de torens ziet men het ook in Hallum aanwezige lijstwerk met knik. Ook hier weer een meanderrand in de zijvelden. Wangstukken, bekroningen??",
  "Part04_095MIDLU": "Dit orgel met voorkantbespeling vertoont in frontopbouw grote overeenkomst met het iets oudere balustradeorgel te Garnwerd. Ook hier de eenvoudige vijfdelige opzet met drie ronde torens en enigszins holle tussenvelden. Door de hoge onderkas werkt het toch iets eleganter. De vrij grof uitgevoerde ornamentiek is voor een belangrijk deel vegetatief, vooral in de consoles onder de torens en in de vleugelstukken. Aan de bovenzijde van de pijpen ziet men draperie\u00ebn  Op de middentoren een door een guirlande en strikken omgeven schijf met een zon?? erop geschilderd, op de zijtorens vazen met oren.",
  "Part04_096OOTMA": "Deze orgelkas is een merkwaardige versie van het Noordwestduitse fronttype dat wel als Hamburger Prospekt wordt aangeduid. Het heeft een duidelijke werkopbouw: een hoofdwerk en een in een smallere onderkas ondergebracht onderpositief, dat men als een borstwerk zou kunnen opvatten, ware het niet dat de klaviatuur aan de linker zijwand van de onderkas is aangebracht. Dit geheel wordt geflankeerd door 16 voets pedaaltorens die min of meer tot in de borstwering doorlopen. De voornamelijk in Westfalen werkzame orgelmaker Epmann is waarschijnlijk via het werk van J.P. M\u00f6ller op dit Noordwestduitse frontschema is gekomen. Diens magnum opus in Marienfeld werd in 1795 door Epmann hersteld.\nDe uitwerking van het schema is wat ambivalent. Het hoofdwerk omvat een flauw gebogen middentoren, holle tussenvelden van twee etages en vlakke zijtorens, die beneden zijn voorzien van ronde lijsten en boven vlak zijn en worden bekroond door harpvormige lijsten. De kap van de middentoren is daarmee in overeenstemming. De tussenvelden hebben bovenlijsten met een sierlijk S-vormig profiel. Bij de pedaaltorens wordt de vormgeving van het hoofdwerk niet gevolgd. Zij zijn rond en voorzien van brede zijstijlen. Het beweeglijke silhouet van het orgel doet nog sterk barok aan, de ornamentiek is daarentegen zeer sober. Aan de pijpvoeten ontbreekt snijwerk geheel. Aan de bovenzijden van de pijpen van hoofdwerk en pedaal zijn lambrequins met kwasten aangebracht, waarboven lijsten met uitgesneden vierpassen, een ornament dat enigszins gotisch aandoet. Eigenaardig is de vrij abrupte overgang van de onderkas met onderpositief, naar de veel bredere bovenkas, een overgang die alleen wat wordt verzacht door lambrequins van het reeds beschreven model. De lijsten erboven bevatten hier niet de elders aanwezige vierpassen, maar een samenstel van diagonalen en een sterachtig motief. Merkwaardig is ook de halfronde tribune met open balustrade, waarvan de onderlijst in \u00e9\u00e9n lijn ligt met die van de pedaaltorens. Deze werd in 1870 door Elberink aangebracht.",
  "Part04_097VLEUT": "Een wat forser uitgevallen versie van het orgeltje in de Lutherse kerk te Edam. Het voornaamste verschil is dat de torens hier elk zeven pijpen hebben in plaats van vijf. De decoratie is vrij eenvoudig en bestaat voornamelijk uit dun rankwerk met C-voluten. Fraai zijn de consoles onder de torens, in het bijzonder die onder de middentoren met krullen die aan de voluten van een ionisch kapiteel herinneren. Op het orgel een harpspelende David met twee bazuinblazende putti.",
  "Part04_098WARFF": "Twee jaar na Oostwold vervaardigde Freytag het orgel in Warffum. De hoofdopbouw met verzelfstandigde middenpartij is geheel gelijk aan die van Oostwold, maar wat een verschil in uitwerking! De welvingen die in Oostwold tot een minimum waren beperkt, keren hier triomfantelijk terug. De middenpartij buikt weer uit en vormt met de licht geholde tussenvelden \u00e9\u00e9n vloeiende beweging waarin ook de zijtorens zijn opgenomen. Het strakke neoclassicisme lijkt te hebben plaats gemaakt voor een nieuwe barok.\nDat blijkt ook uit tal van details. Tandlijsten zijn alleen nog te vinden in de lijst tussen de twee etages van de middenpartij. In de kappen van de torens zijn nu forse modillons aangebracht. Evenals in Oostwold is de onderlijst van de middenpartij, inclusief de tussenvelden, opengewerkt, hier echter niet met de strakke entrelacs, maar met beweeglijk rankwerk. Draperie\u00ebn zijn hier nergens te vinden. De ruimte boven tussen middenpartij en zijtorens wordt door een grote bebladerde C-voluut opgevuld. De blinderingen bevatten hier en daar ook dergelijke voluten en verder vooral enigszins geabstraheerd bladwerk en slingers. De vleugelstukken maken zich letterlijk behoorlijk breed en wijken van het gangbare Freytag-model enigszins af. Op de middentoren een urn met bladwerk en een trompet, een ornament dat doet denken aan de bekroning op de middentoren in de Doopsgezinde kerk in Bolsward, op de zijtorens urnen met meandervormige handvatten zoals in Oostwold. Het rijk versierde snijwerk op de borstwering laat zien dat de maker wel eens naar het werk van Jan de Rijk heeft gekeken en elementen daarvan naar zijn eigen tijd heeft vertaald.",
  "Part04_099UTREC": "Een voor Nederlandse begrippen vrij ongebruikelijk orgel, bestaande uit hoofdwerk en rugwerkachtig onderpositief. De hoofdkas bestaat uit een lage ronde middentoren, geflankeerd door twee naar buiten in hoogte oplopende tusenvelden en ronde nog hogere zijtorens. De indruk van het geheel is onmiskenbaar Frans. Quelhorst had een tijd gewerkt bij Jacob Courtain, wat de Franse trekjes in zijn werk kan verklaren. Opmerkelijk is dat de bovenlijsten van de kas het verloop van een cirkelsegment hebben. Men zou haast denken dat het orgel oorspronkelijk bestemd was om onder een roosvenster geplaatst te worden. De St-Plechelmuskerk te Oldenzaal, waarvoor dit orgel werd gebouwd, heeft echter nooit een roosvenster gehad.\nEen mogelijk uitganspunt voor zijn frontconcept kan Quelhorst hebben gevonden in het door zijn leermeester in 1791 gebouwde orgel van het dorp Veldhausen, dat dicht in de buurt van zijn woonplaats Neuenhaus ligt. Dit orgel heeft een vijfdelige opbouw, bestaande uit een brede verlaagde middentoren, ongedeelde tussenvelden met gebogen, naar buiten opsteigende bovenlijsten en hoge ronde zijtorens. Voor het vrij forse orgel dat Quelhorst voor Oldenzaal moest bouwen was dit frontconcept te beperkt. Quelhorst versmalde de middentoren tot de in Nederland gebruikelijk zeven pijpen en verdubbelde de tussenvelden en daarmee had hij zijn hoofdwerk.\nHet enigszins gewelfde onderpositief kreeg de gebruikelijke vijfdelige opbouw van hoge middentoren, omgedeelde tussenvelden en (in dit geval ronde) zijtorens. Het maakt deel uit van bredere geheel gesloten onderkas die ten opzichte van de hoofdkas iets is ingesnoerd. Alleen door twee getraliede openingen kan men vanaf de orgelgaanderij contact krijgen met de kerkruimte.\nIn de decoratie zijn omiskenbaar gotiserende trekjes aanwezig. Men lette op de vorm van de blinderingen van de torens en van de tussenvelden van het positief. Ook het traliewerk in de bovenlijsten van het hoofdwerk wekt gotische associaties. Waren deze elementen bedoeld als aanpassing aan de in romaanse en gotische trant opgetrokken Plechelmuskerk? In de blinderingen zelf vinden wij dezelfde reeksen stijlen weer terug die ook in het Quelhorsts koororgel te Lochem zijn te zien. Boven de tussenvelden van het hoofdwerk zijn guirlandes aangebracht.Op de stijlen van hoofdwerk en positief ziet men gestileerde bladslingers. Opvallend zijn de forse zuilen op de hoeken van de onderkas met hun breed uitwaaierende palmetkapitelen. Nog enige andere details: in de onderlijsten van de positieftorens bevinden zich cannelures, terwijl op de bovenlijsten van de tussenvelden een zeer versimpelde versie van een meanderrand is te zien. Op de torens reeksen vergulde appels?? Merkwaardig is de plaatsing van de beelden op de hoofdkas die, te oordelen nar de vorm der voetstukken, wel origineel lijkt te zijn. De twee bazuinblazende engelen bevinden zich niet, zoals gebruikelijk, op de torens, maar moeten zich in evenwicht zien te houden op de hellende lijsten boven de tussenvelden.",
  "Part04_100ZUTPH": "Een sober rechthoekig kabinetorgel met drie onversierde schijnladen in de onderkast en gecanelleerde hoekstijlen. Op de hoeken van de bovenkast zijn slanke zuiltjes met messing kapitelen aangebracht. Het geheel wordt afgesloten door een sobere kroonlijst die bij de hoeken is verkropt. Het blinderingssnijwerk is nieuw en in materiaal noch vormgeving in overeenstemming met de stijl van het orgel.",
  "Part04_101OOSTE": "Dit orgel, het eerste zelfstandige werkstuk van Hillebrand, herinnert sterk aan de frontopbouw van diens leermeester Albertus van Gruisen. De opbouw is vijfdelig en bestaat uit een ronde middentoren, gedeelde tussenvelden en spitse zijtorens. Opmerkelijk is de behandeling van de hoeken. Hier plaatst de ontwerper zowel bij onder- als bovenkas brede pilasters, die  bij de bovenkas van rijke composiet kapitelen zijn voorzien. Klaarblijkelijk wilde Hillebrand het orgel breder maken dan met de als uitgangspunt gekozen vijfdelige opbouw mogelijk was. Voor de hand zou hebben gelegen om dit te doen door middel van de uit de Hinsz-traditie afkomstige gedeelde en geronde zijvelden, die Van Gruisen in Hallum had toegepast bij een orgel waaraan ook Hillebrand had gewerkt. Waarom Hillebrand hier anders te werk gaat, is niet vast te stellen.\nDe verdere afwerking herinnert weer sterk aan het werk van Van Gruisen. Men zie bijvoorbeeld de modillons in de kappen van de torens. Ook de blinderingen tussen de etages van de tussenvelden met hun entrelac-lijsten met draperie\u00ebn behoren tot het standaardrepertoire van Van Gruisen. Het overige snijwerk, met voluutvormig rankwerk, past in dezelfde traditie. Het is overigens aardig om de transparante vleugelstukken van dit orgel te vergelijken met de weelderige vleugels van het slechts iets oudere Van Gruisen-orgel in Hallum; een wereld van verschil. Beelden?? Op beschikbare afbeelding niet te zien.",
  "Part04_102GHAGE": "Een karakteristiek voorbeeld van een vroeg 19e-eeuws secretaire-orgel. Typerend voor dit meubel is de aanwezigheid van doorlopende gecannelleerde hoekstijlen, die worden afgesloten door een soort consoles. Deze flankeren een schijnlade die visueel de functie van bovenlijst heeft en aan de bovenzijde wordt afgesloten door een bloklijst, waarboven een zeer doorluchtige attiek met een soort entrelacs is aangebracht. De attiek wordt in het midden onderbroken door een massief gedeelte, geflankeerd door voetstukjes met bollen die ook op de hoeken van de kast zijn aangebracht.\nDe onderkast bevat twee schijndeuren met fraai hoek beslag in de vorm van gekruiste blaadjes. De poten zijn taps en voorzien van een holling.\nDe bovenkast bevat boven het klavier een breed pijpenveld met een V-vormig labiumverloop en een eenvoudige decoratie van gevlochten banden, bij de pijpvoeten afgewisseld met een lint met strik. Ter weerszijden van het pijpveld twee door doek afgesloten gebogen openingen.",
  "Part04_103NIEHO": "Een orgeltype dat Wenthin in elk geval drie keer toepaste: het oudste is Gross-Midlum in Oost-Friesland (1803), dan volgt Niehove (1816) en tenslotte is daar nog Halverde in Westfalen (1817). In Niehove ziet men een betrekkelijk flauw gebogen middentoren, geflankeerd door twee kleine gedeelde tussenvelden en twee grotere ongedeelde zijvelden. In Gross-Midlum bevinden zich aan weerszijden van de middentoren nog twee smalle ongedeelde velden. In Halverde is de indeling hetzelfde als in Niehove. In Niehove bevat de middentoren negen pijpen, bij de beide andere orgels zijn dit er elf. Het labiumverloop is bij de drie orgels ongeveer gelijk, behalve bij de zijvelden, waar Niehove een V-vorm vertoont en de beide andere instrumenten een naar het midden aflopende labiumlijn laten zien.\nOpvallend is vooral de fors geprofileerde ingezwenkte lijst, een element dat Wenthin graag toepast, maar dat hier wel heel nadrukkelijk aanwezig is. Bij het orgel in Gross-Midlum zijn in plaats van blinderingen gesloten panelen aangebracht en is de lijst tussen de etages van de tussenvelden recht. In Niehove hernemen de blinderingen hun rechten en zijn de lijsten tussen de verdiepingen van de tussenvelden schuin geplaatst. Hun vormgeving is opmerkelijk: zij laten een compleet klassiek hoofdgestel zien met tandingen en eierlijsten. Schuin geplaatste lijsten van dezelfde vormgeving vindt men ook in Halverde, maar daar zijn zij gebogen. De blinderingen zijn sober en bestaan uit golvende bladranken. Aardig zijn de vleugelstukken, met onder andere aan een knop opgehangen hoorns van overvloed. Opmerkelijk zijn de geciseleerde frontpijpen in het midden van de middentoren en de zijvelden; zij stammen uit de 16e of 17e eeuw.",
  "Part04_104RAUWE": "Dit orgel lijkt zeer sterk op het instrument in Hallum, gebouwd door Albert van Gruisen in 1811, met medewerking van Hillebrand. De uit de Hinsz-traditie voorgekomen zevendelige opbouw van genoemd orgel vindt hier opnieuw toepassing.\nDe proporties zijn hier echter beter geslaagd, wat vooral bij het rugwerk opvalt. Een ander verschil is dat Hillebrand de architectonische opbouw versterkt door een sterkere accentuering van de tussenstijlen door middel van een soort kapiteel en een verkropping in de bovenlijsten.\nDe decoratie is zeer verzorgd. Tussen de etages van de tussenvelden ziet men wederom de van Van Gruisen overgenomen entrelaclijst met draperie. De overige blinderingen bestaan uit golfranken met gestileerde eikenbladeren. De vleugelstukken vertonen dezelfde vormen, op enkele plekken aangevuld met bloemmotieven. Vooral de vleugelstukken van het rugwerk vallen op door hun grillige vorm. Onder het rugwerk is een draperie met kwasten aangebracht, die in de verte herinnert aan de soffiet in Hallum, waar ook een draperie is te zien, maar dan met putti, die hier ontbreken. Vooral opmerkelijk bij dit orgel is de grote rijkdom aan muziekinstrumenten. Zowel op de drie torens van het hoofdwerk als op die van het rugwerk zijn trofee\u00ebn van blaasinstrumenten aangebracht, voldoende om een compleet blazersorkest te formeren. Op de middentoren van het hoofdwerk is ook nog een harp te zien, strijkinstrumenten ontbreken geheel.",
  "Part04_105RHEDE": "Een orgel met de voor Meere karakteristieke opbouw van ronde middentoren, vlakke gedeelde tussenvelden en ronde zijtorens. De bij veel Meere-orgels aanwezige dorische galerij is ook hier te vinden. Ook de bij Meere gebruikelijke tandlijsten in de kappen van de torens ontbreken hier niet. Opvallend is dat in de onderbouw geen slingers zijn aangebracht. Deze kunnen bij een latere wijziging zijn verwijderd. Fraai zijn de consoles onder de torens met hun gestileerde palmetten, een en ander vergelijkbaar met Utrecht, St. Aloysius. De blinderingen zijn karakteristiek voor Meere en bestaan uit bladtakken, gecombineerd met draperie\u00ebn en aan de pijpvoeten met forse bladranken. De enorme vaas op de middentoren herinnert aan het soortgelijke object in Poortvliet. De betekenis van de vrouwenfiguren op de zijtorens is niet duidelijk. Nader??Leichelpoortjes al vervangen door gereconstrueerde vleugelstukken??",
  "Part04_106RHEDE": "",
  "Part04_107EENRU": "",
  "Part04_108ESCH": "Dit oudste bewaard gebleven orgel van de tweede generatie Van Hirtum heeft een opbouw met een vrij uitgesproken Zuid-Nederlands karakter: drie ronde torens en zeer brede, enigszins holle ongedeelde tussenvelden met elk 15 pijpen. Deze velden hebben een labiumverloop in de vorm van een flauw gebogen V. De decoratie draagt in vrij sterke mate het stempel van het neoclassicisme, maar dan wel toegepast met een bijkans barokke zwier. In de onderkas zijn bescheiden hoorns van overvloed te zien. Opvallend zijn de drie bladconsoles onder elk der drie torens en de fraaie festoenen onder de tussenvelden. Ook de decoratie boven in de torens doet festoenachtig aan. Opmerkelijk is de bovenblindering van de tussenvelden: tussen de torens is daar aan beide zijden een forse palmtak aangebracht waaraan een plastisch gesneden draperie met kwasten is opgehangen. Iets vergelijkbaars is te zien bij het orgel dat Bernard van Hirtum in 1820 bouwde voor de hervormde kerk te Capelle (NB). Benedenblinderingen zijn niet aanwezig. Op de middentoren is een zittende koning David met harp te zien, op de zijtorens staan bazuinblazende engelen.",
  "Part04_109EWIJK": "Een eenvoudig vijfdelig front met ronde middentoren, ronde zijtorens en ongedeelde tussenvelden met verhoogde frontstokken en flauw gebogen bovenlijsten. Alleen aan de bovenzijden van de pijpen zijn blinderingen aangebracht. Bij de torens zijn dit bladranken in C- en S-vorm, bij de tussenvelden draperie\u00ebn. Boven de bovenlijsten van deze velden is ook rankwerk aangebracht. De console onder de middentoren bestaat uit acanthusbladwerk, eindigend in een pijnappel. De decoratie van de consoles onder de zijtorens heeft een meer uitgesproken neoclassicistische vorm: van boven naar beneden een tandlijst, een gevlochten band strik en een eigenaardige bladerbundel.",
  "Part04_110NOORD": "Bij dit orgel grijpt Meere in bepaalde opzichten terug op zijn orgel voor de Utrechtse O.L. Vrouw (thans St. Aloysius, Utrecht), in het bijzonder bij de vormgeving van de onderbouw. De consoles onder de zijtorens zijn nauw verwant aan die te Utrecht. In Utrecht bevindt zich onder de middentoren een vierkante console; iets dergelijks brengt Meere ook hier aan, maar de vorm is nu rechthoekig geworden. De golfranken waarmee deze console is gedecoreerd zijn bijzonder fraai. Alle drie consoles zijn voorzien van een klassieke eierlijst. Een aan de zijkanten afhangende slinger is tussen de consoles aangebracht.\nHet blinderingssnijwerk lijkt op dat in Rheden, maar het is toch iets complexer. Behalve de bladtakken, draperie\u00ebn en bladranken, zijn hier ook transparante voluutvormen te zien, in het bijzonder in de ruimte tussen de torens.\nDe vleugelstukken hebben een klassieke voluutvorm en bevatten een bloemrozet en gestileerde plantaardige motieven.\nBeelden ontbreken hier. Op de middentoren bevindt zich een vaas met forse oren in de voor het neoclassicisme typerende rechthoekige meandervorm. Eveneens uitgesproken neoclassicistisch zijn de met slingers omhangen zuilschachten waarop een vlam, die op de zijtorens zijn aangebracht.",
  "Part04_111ZUIDW": "Op het eerste gezicht lijkt dit orgel een dubbelganger van Lohmans eerste orgel op Nederlandse bodem in Ulrum (1806). De onderbouw is in Zuidwolde wel anders, maar deze dankt zijn huidige vorm aan een verbouwing uit 1895. De opbouw van het bovengedeelte met een flauw gebogen middentoren, gedeelde tussenvelden en spitse zijtorens is bij beide orgels nagenoeg identiek. Ook is de kap van de middentoren weer voorzien van facetten.\nToch zijn er verschillen van belang. In Ulrum werden de tussenvelden aan de bovenzijde door lofwerk afgesloten. Hier zijn het gesloten lijsten geworden, die men ook ziet terugkeren als scheiding tussen de etages van de tussenvelden, al worden zij daar nog wel door snijwerk omspeeld. Een dergelijke vormgeving zal later in de 19e eeuw zeer veel worden toegepast.\nHet snijwerk is van de hand van Matthijs Walles en bestaat voor een groot deel uit C-voluten met hier en daar een bladmotief. De vleugelstukken in de vorm van een bebladerde S-voluut werden bij de vergroting in 1895 naar beneden aangevuld.",
  "Part04_112AKKER": "Een in het oeuvre van het huis Van Dam belangrijk innovatief front, dat grote invloed zou hebben. Opvallend is vooral de gedeelde middentoren, een element dat waarschijnlijk ontleend is aan het helaas verwoeste orgelfront van de St. Laurens te Rotterdam. Ook de betrekkelijk smalle ronde zijtorens zouden door dit orgel kunnen zijn ge\u00efnspireerd. Bij de gedeelde tussenvelden wordt het voorbeeld niet gevolgd. Het orgel maakt een buitengewoon slanke indruk. Latere uitwerkingen van hetzelfde concept tenderen tot een grotere ontwikkeling in de breedte.\nDe decoratie is verzorgd en terughoudend. Bij de pijpvoeten zijn geen blinderingen aangebracht. Bij de tussenvelden zijn aan de boveneinden van de pijpen draperie\u00ebn te zien. Bij de torens zijn de blinderingen bijzonder verfijnd: zij hebben de vorm van transparante hangende palmetten. De voluutvormige vleugelstukken zijn met slingers en een lint met bloemmotief afgewerkt. Op de middentoren een muziekinstrumententrofee met een lier als pi\u00e8ce de milieu, op de zijtorens vlampotten.",
  "Part04_113DENBU": "Een buitengewoon monumentaal orgelfront en daarbij ook uiterst bedrieglijk. Gerstenhauer vervaardigde een-manuaals orgel, dat in zijn uiterlijk sterke overeenkomst vertoonde met het door hem in 1782 gebouwde orgel in de Lutherse kerk te Monnickendam. Het omvat een ronde middentoren, gedeelde tussenvelden, met een labiumverloop dat stijver is dat van het Monnickendamse orgel en forse harpvormige zijvelden. Waarschijnlijk vond men dit geheel voor de vrij forse kerk wat te iel en besloot men om het geheel te vergroten tot een imposante fa\u00e7ade. In de eerste plaats werd aan het eigenlijke orgelfront een 'onderpositief' toegevoegd, met in hoofdzaak dezelfde opbouw als het bovenfront, met \u00e9\u00e9n opmerkelijke uitzondering: de zijvelden kregen hier een V-vormig labiumverloop. Het aldus gevormde geheel werd aangevuld met twee forse zijtorens die door middel van smalle tussenvelden van twee etages bij het 'onderpositief' en van \u00e9\u00e9n etage bij het bovenfront, met de middenpartij werden verbonden. Aan dit geheel werden reusachtige vleugelstukken, beschilderd met muziekinstrumenten toegevoegd, waarmee de transformatie compleet was. Alleen het 'bovenwerk' heeft een muzikale functie. De rest is een monumentale en decoratieve misleiding.\nOndanks de betrokkenheid van de meubelmaker-orgelbouwer Hillebrand bij dit project, lijkt het aannemelijk dat het ontwerp geheel van Gerstenhauer afkomstig is. De gewelfde frontopbouw en de rijke, wat buikige profielen van de onder- en tussenlijsten hebben in het werk van Hillebrand, dat eerder wat hoekig is, geen equivalent, terwijl vergelijkbare vormen wel bij Gerstenhauer zijn aan te treffen.\nDe decoratie is zeer verzorgd. Fraai is de gevleugelde engelenkop die als soffiet dienst doet. De blinderingen bestaan voor een groot deel uit lauriertakken, bij de torens doorsneden door slingers en draperie\u00ebn, terwijl ook golfranken zijn aan te treffen. Op de torens zijn grote vazen met draperie\u00ebn aangebracht; boven de harpvelden blazen engelen op bazuinen.",
  "Part04_114GEULL": "Voor de bouw van dit orgel maakte Binvignat gebruik van een oude windlade en ook van een oude orgelkas, wat duidelijk is te zien aan de insnoering in de onderkas, die Binvignat eenvoudigweg recht maakte. Deze onderkas is zeer sober doch smaakvol gedecoreerd met een bescheiden pijnappel onder de middentoren en guttae (druppels) onder de onderlijsten van de zijtorens. De bovenkas dankt zijn huidige uiterlijk waarschijnlijk grotendeels aan de werkzaamheden van 1818. Zij is zeer sober en bestaat uit een flauw gebogen middentoren, tussenvelden met gebogen bovenlijsten en vierkante zijtorens. Opvallend zijn de blinderingen aan de boveneinden van de pijpen: een timmermansversie van een dorisch fries, compleet met trigliefen en guttae. Verdere versiering ontbreekt.",
  "Part04_115KORNH": "Dit oudste bekende werkstuk van Leonard van den Brink heeft een eenvoudige vijfdelige opbouw, met een ronde middentoren, ongedeelde tussenvelden en spitse zijtorens. Interessant is dat de voluutvormige vleugelstukken bijna identiek zijn aan die van het veel latere Van den Brink orgel in de RK St. Bavo te Heemstede-Berkenrode (1832). Fraai verzorgd is  onderbouw.Men lette op de forse hoekconsoles met palmetten. De brede console onder de middentoren vertoont een vrij sterke overeenkomst met die van het orgel in de christelijke gereformeerde kerk te Gouda. zijn. Aan Abraham Meere herinnert de slinger in de onderbouw. Deze is hier echter over de middenconsole gedrapeerd en raakt de consoles van de zijtorens niet. Bij Meere zou dat wel het geval zijn geweest.\nDe blinderingen bestaan uit een combinatie van golfranken en C-voluten. De tussenvelden worden aan de bovenzijde afgesloten door gevlochten slingers.\nOp het orgelfront een zittende David met harp, geflankeerd door twee bazuinblazende engelen. De linker engel en David zijn vrijwel identiek aan de beelden op het orgel in de christelijke gereformeerde kerk te Gouda.",
  "Part04_116NIAWI": "Voor de vormgeving van dit balustradeorgel baseerde Hillebrand zich op het vijfdelige Van Gruisen-type, model Hichtum. Dus ook hier een ronde middentoren, gedeelde tussenvelden met tegengesteld labiumverloop in de etages, en spitse zijtorens. De detaillering komt ook overeen met de werkwijze van Van Gruisen senior. Men lette op de modillons in de kappen en op de karakteristieke lijsten tussen de verdiepingen van de tussenvelden: een entrelaclijst met draperie\u00ebn omhangen. Het overige snijwerk is betrekkelijk eenvoudig en bestaat uit golfranken met blaadjes. Op het orgel een harpspelende David, geflankeerd door twee bazuinblazende engelen.",
  "Part04_117ZUTPH": "Niet gepubliceerde bron:",
  "Part04_HAARL": "De orgelmaker Johan Caspar Friedrichs moet met Herman Hess hebben samengewerkt. Het front van dit orgel lijkt dan ook enigszins op de fronten zoals Hess ze bouwde. Anders dan de Hess-leerling J.P. Schmidt deed bij zijn orgel te Waddinxveen, neemt Friedrichs de door Hess veelvuldig toegepaste contrasterende labiumopbouw in de tussenvelden (beneden V-vormig en boven naar het midden aflopend) niet over.\nEr bestaat een ontwerptekening van dit orgel die wat de opbouw betreft met het uitgevoerde orgel overeenstemt, maar in de ornamentiek daarvan aanzienlijk verschilt. Bij het ontwerp waren de wangstukken als eenvoudige voluten gedacht met bovenin een rechthoekige meander, zoals Hess die ook wel gebruikte. Bij de uitvoering werden dit ranke slingers met een weelde aan bladeren en bloemen. Op het ontwerp wordt de kas bekroond met drie vazen, bij de uitvoering werd de middelste vervangen door een wijzerplaat met slingers, waarschijnlijk naar het voorbeeld van de Nieuwe Kerk in Haarlem. De blinderingen zijn op de tekening slechts schetsmatig weergegeven, maar zij waren oorspronkelijk vrijwel zeker soberder gedacht dan zij werden uitgevoerd. Opmerkelijk is het weelderige snijwerk op de borstwering dat de klaviatuur aan het oog moet onttrekken. Een paar reusachtige ranken die slakkenhuisachtig ineen zijn gerold worden gecombineerd met een guirlande die vanaf de hoeken van de tribune begint en onderweg nog door vazen wordt ondersteund. Enige muziekinstrumenten houden zich tussen dit bladwerk verscholen. Deze decoratie was al op de ontwerptekening aangegeven.",
  "Part05_001ALKMA": "In 1819 vervaardigde  J.C. Deytenbach een loos front voor het kabinetorgel van de Doopsgezinde Kerk in Alkmaar. De opbouw van dit front doet denken aan het werk van Strumphler, wat het vermoeden versterkt dat Deytenbach bij deze orgelmaker heeft gewerkt. Het heeft een vijfdelige opbouw en omvat een ronde middentoren, gedeelde tussenvelden en spitse zijtorens. De tussenvelden zijn vlak, wat bij Strumphler slechts zelden voorkomt.\nDe decoratie van dit eenvoudige front biedt veel aardige details. Men zie bijvoorbeeld de merkwaardige blindering in de middentoren, gevormd door een reeks omgekeerde driehoeken, doorregen door een slanke slinger. Moet men hier aan een wat onorthodoxe vorm van lambrequins denken? De console onder de middentoren heeft de vorm van een wig en wordt versierd met bebladerde takken en linten die een schild met jaartal omlijsten. De consoles onder de zijtorens zijn van het meer gebruikelijke model met gekrulde bladeren en eindigen in druiventrossen. Aan de pijpvoeten in de benedenvelden ziet men een band met rozetten, een niet zeer gebruikelijk motief. Verder ziet men vooral veel takjes met kleine blaadjes, gecombineerd met bladslingers. Tussen de torens sierlijk gebogen bebladerde twijgen. De scheiding tussen de etages van de velden wordt hier bewerkstelligd door een stervormig bladmotief van een model dat vaak in classicistische cassettenplafonds wordt aangebracht. De vleugelstukken zijn eenvoudige massieve krullen, waarboven als contrast een sierlijke, uiterst transparante bladrank. Op de middentoren een lier, op de zijtorens putti op merkwaardig gevormde zetels.",
  "Part05_002AMERS": "Sinds de bouw van het orgel van de Lutherse Kerk in Edam in 1809 (dl 1790-1818, 235-236), gebruikte de firma B\u00e4tz alleen nog ronde torens. Zo ook bij dit orgel dat reeds dateert uit 1810 en aanvankelijk was bestemd voor de Remonstrantse Kerk in Utrecht, waar het door geldgebrek niet kon worden geplaatst. Pas in 1819 vond het een plaats in Amersfoort. Van dit instrument is de ontwerptekening bewaard gebleven. Blijkens deze tekening was het orgel met een schijnrugwerk geconcipieerd dat echter bij de plaatsing in Amersfoort achterwege bleef. Pas bij de restauratie van 1983 werd dit met enige kleine wijzigingen alsnog gerealiseerd. Het hoofdwerk is in hoofdzaak volgens de tekening uitgevoerd. De gedeelde tussenvelden zijn hier vlak. Opvallend zijn de tandlijsten die hier in het werk van de firma B\u00e4tz voor het eerst optreden. In de verdere decoratie zijn wel enige verschillen tussen ontwerp en uitvoering te constateren. Opvallend zijn de weelderige vleugelstukken met muziekinstrumenten van velerlei aard, die zijn opgehangen aan een strik. Meestal zijn de leden van het Huis B\u00e4tz vrij terughoudend in hun vleugelstukken, zoals ook hier uit het ontwerp blijkt. De blinderingen wijken ook iets af. Boven in de torens ziet men op het ontwerp draperie\u00ebn met plantenmotieven. Bij de uitvoering werden de draperie\u00ebn vervangen door gevlochten banden met bladwerk, wat transparanter werkt. De overige blinderingen bestaan grotendeels uit S-voluten met bladwerk. Opvallend is het snijwerk tussen de verdiepingen van de velden, bestaande uit liggende gekoppelde C-voluten. Een afwijking van het ontwerp wordt gevormd door de rozetten in de bovenlijsten van de torens. Het is niet onmogelijk dat de maker hier is be\u00efnvloed door de decoratie van het Reichner-orgel in de Kleine Kerk te Brielle (thans Ermelo, Herv. Kerk) dat immers door B\u00e4tz werd voltooid (dl 1790-1818, 183-185). De instrumententrofee op de middentoren stemt overeen met het ontwerp.\nHet positief valt op door de verlaagde middentoren, een element dat in deze tijd bij het Huis B\u00e4tz niet voorkomt. Waarschijnlijk is dit hier zo gedaan om de werking van de middentoren van het hoofdwerk niet te verstoren. De wijzerplaat en de twee zittende figuren die op het ontwerp de torens bekronen, zijn bij de bouw van het positief niet aangebracht.",
  "Part05_003FRIEN": "Een voor Albertus van Gruisen typerend huisorgel, waarvan de eiken kas grote overeenkomsten vertoont met de grotendeels gereconstrueerde kas van het orgel in Oosternieland uit 1805 (dl 1790-1818, 170-171). Typerend is de gebogen vorm van het kasgedeelte dat de overgang vormt tussen onder- en bovenkas. Ook hier zijn de panelen waarin de registertrekkers zijn aangebracht gebogen. Boven het klavier een gesneden paneel  met bladranken en in het midden vier aan een strik opgehangen muziekinstrumenten. De onderkast, die rust op tapse poten, bevat drie schijnladen. De hoeken zijn afgeschuind en versierd met zuiltjes met messing kapitelen. Het beslagwerk vertoont nog rococo-achtige vormen. De bovenkast heeft, evenals de onderkast, afgeschuinde hoeken met ronde zuiltjes met messing kapitelen. De voor Van Gruisen gebruikelijke jaloezie\u00ebn vindt men ook hier. Het geheel wordt afgesloten door een tandlijst. Het gebroken tympaan is niet origineel. Waarschijnlijk bevond zich hier oorspronkelijk een gebogen tympaan van groter omvang.",
  "Part05_004HARDE": "Dit oudste bewaard gebleven orgel van Scheuer (als wij van het schijnfront in Dalfsen afzien), heeft een vijfdelige opbouw met drie ronde torens en vlakke ongedeelde tussenvelden. Het onderpositief is niet origineel. In de kappen van de torens zijn tandlijsten aangebracht.\nDe decoratie is terughoudend en luchtig. Blinderingen bij de pijpvoeten ontbreken. Of dat authentiek is, staat niet vast, aangezien andere orgels van Scheuer daar wel snijwerk hebben. Boven de tussenvelden is een aan twee kanten afhangende bladslinger aangebracht, waaronder subtiel gevormd rankwerk, bestaande uit voluutvormen en gestileerd bladwerk. In de torens zijn het voornamelijk voluutvormen die de dienst uitmaken. De vleugelstukken zijn veel plastischer en bestaan uit een grote S-vormige bebladerde krul, waarvan beneden een rank afhangt.\nOp het orgel beelden van de drie hoofddeugden, van links naar rechts het geloof, voorgesteld als een vrouw met kruis en boek, de liefde, in gedaante van een vrouw met kinderen, en de hoop, een vrouwengestalte met een anker en op haar rechter arm een vogel. De hoop wordt vaak met een kraai afgebeeld, door de thans aanwezige beschildering doet de vogel hier echter eerder denken aan een duif.",
  "Part05_005HAVEL": "Dit orgel kan men opvatten als een iets gecomprimeerde versie van het door Timpe gebouwde orgel in de R.K. St-Jan te Zutphen (dl 1790-1818, 351-353). Een en ander versterkt het vermoeden van een connectie tussen Van Oeckelen en Timpe bij de bouw van het instrument te Havelte. Dit orgel omvat in zijn front een ronde middentoren van zeven pijpen, gedeelde tussenvelden met een horizontale scheiding tussen de etages en een parallel naar buiten oplopende labiumlijn. Verder smalle ronde zijtorens met slechts vijf pijpen. Opvallend zijn de brede stijlen van de torens en de facetten in de kappen van de torens, elementen die ook te vinden zijn in het zojuist genoemde Zutphense orgel. Ook de manier waarop de middentoren door de bekroningen van de tussenvelden enigszins wordt ingepakt, doet daaraan denken. In de kappen van de torens zijn, anders dan in Zutphen, tandlijsten aangebracht. Interessant is dat bij dit balustradeorgel toch nog een insnoering van de onderkas wordt aangeduid in de borstwering van de gaanderij.\nDe decoratie is eenvoudig. In de torens zijn alleen bovenblinderingen aanwezig. Zij hebben de vorm van draperie\u00ebn met kwastjes in het midden. Bij de pijpvoeten in de velden ziet men enig rudimentair rankwerk. Boven de tussenvelden ziet men fraaie bladkrullen met een bloem. Een bescheidener versie van het zelfde motief is boven in de ondervelden te zien. De vleugelstukken hebben in zekere zin twee gezichten. Het bovendeel is een S-vormige bladrank die aan een slanke voluutvormig gestileerde rank met druiventros is opgehangen. Het benedendeel heeft de hoekige vormen die karakteristiek zijn voor de periode omstreeks 1800: een meanderachtige figuur met een ovaal rozet.\nOp de zijtorens vazen met hoekige handvaten, te vergelijken met de vormgeving van de vleugelstukken op de zijtorens en op de middentoren een lier.",
  "Part05_006LEEUW": "Een secretaire-orgel van fraaie sobere lijnen. Onderkast en bovendeel worden tezamen omraamd door ronde zuiltjes op vierkante voetstukken die rusten op een uitstekend gedeelte van de plint. Het gehele meubel staat op bolvormige poten. De zuiltjes hebben kapitelen uit messing en dragen een hoofdgestel met twee ringen en een sleutelplaat. Het klaviergedeelte kan met zijwaarts openende jaloezie\u00ebn worden afgesloten. De pijpenopening is, zoals in deze tijd gebruikelijk, met doek bespannen.",
  "Part05_007METSL": "Alleen het hoofdwerk van dit orgel is authentiek. Het rugpositief is een reconstructie uit 1985 van het oorspronkelijke rugwerk dat in 1913 was verwijderd. Het orgel vertoont een opvallende gelijkenis met het werk van Albertus van Gruisen: een ronde middentoren, gedeelde vlakke tussenvelden met een schuin naar buiten aflopende scheiding tussen de etages, en twee spitse zijtorens. De in 1985 nieuw gemaakte onderkas is ingesnoerd. Van Gruisen deed dat in die tijd al lang niet meer. Zou Radersma in dat opzicht van zijn voorbeeld zijn afgeweken?\nOok in de ornamentiek is het werk van Albertus van Gruisen een belangrijke inspiratiebron. Men lette met name op de scheiding tussen de etages  van de velden met hun kleine draperietjes en op de luchtige vleugelstukken, die enige gelijkenis vertonen met die van het orgel in Jorwerd uit 1799 (dl 1790-1818, 122-123). Typerend is de voluutkrul met de ervan afhangende bladslinger. Aardig detail is dat deze krul deel uitmaakt van een rank die ontspruit aan een dubbele bloem. Iets dergelijks vindt men bij Van Gruisen niet. Een ander zelfstandig element bij deze vleugelstukken is de bloemrank die door de krul is heen gewerkt. De blinderingen in de torens bestaan uit elkaar snijdende bladranken. De velden worden afgesloten door een soort meanderrand, waarboven een aan een krul opgehangen bladrank. Op het rugpositief staan drie beelden, een zittende koning David met harp en twee bazuin blazende engelen. Voor de restauratie stonden zij op de hoofdkas. De huidige bekroningen ervan zijn nieuw.",
  "Part05_008TWEL": "Een voor Abraham Meere karakteristiek front, met ronde middentoren, gedeelde vlakke tussenvelden en ronde zijtorens. Ook de dorische galerij is voor zijn werk typerend. De onderbouw vertoont overeenkomst met het orgel in de Hervormde Kerk te Noordwijk (dl 1790-1818, 332-333). Alleen is de rechthoekige console die men daar ziet, hier trapeziumvormig uitgevoerd. De tussen de consoles opgehangen slinger is voor Meere eveneens typerend. De blinderingen volgen in hoofdzaak het bij deze orgelmaker gebruikelijke patroon en bestaan uit bladtakken afgewisseld met draperie\u00ebn. Minder gebruikelijk is de vrij forse C-voluut die aan het bladwerk tussen de torens is toegevoegd. De vleugelstukken zijn, zoals meestal bij Meere, weinig volumineus en bestaan hier grotendeels uit muziekinstrumenten. Men lette nog op het bovengedeelte van de borstwering, die bijkans een schoolvoorbeeld van het entrelac-motief te zien geeft. Op de zijtorens vazen met slingers. Op de middentoren een beeld dat in de rechterhand een kelk vasthoudt en met de linker arm steunt op een boek dat op een zuil ligt. Rechtsonder een olielamp. Waarschijnlijk is dit een personificatie van het geloof of de godsvrucht.",
  "Part05_009WIJKB": "In 1819 voegde Friedrichs aan het grote orgel uit ca 1615 (dl 1479-1725, 100-101) een bescheiden rugpositief toe dat hij voorzag van een vijfdelige opbouw. Bijzonder is dat hij daarbij spitse torens toepaste, iets dat hij voordien alleen had gedaan te Nederlangbroek (1809), waar hij echter vermoedelijk gebruik maakte van een oudere kas (dl 1790-1818, 247-248). Bij zijn verdwenen orgel in Wageningen (1803) en in de Waalse Kerk te Haarlem (1808, dl 1790-1818, 216-218) paste hij ronde zijtorens toe. Wellicht heeft hij hier voor de spitse vorm gekozen, om zijn nieuwe rugwerk beter bij het middendeel van het oude orgel, dat immers ook een ronde middentoren en spitse zijtorens bevatte, te doen aansluiten. De hier gekozen opzet moet Friedrichs goed zijn bevallen, want bij het in 1822 gebouwde orgel in de Hervormde Kerk in Scherpenzeel, dat niet bewaard is gebleven, gaf hij rugpositief en hoofdwerk de vorm van het Wijkse rugwerk.\nDe blinderingen bestaan grotendeels uit tamelijk gestileerde bladtakjes. Tussen de torens draperie\u00ebn. De drie in 1907 geplaatste beelden stellen een zittende David met harp en twee bazuin blazende engelen voor.\nToen dit rugpositief in 1975 van het grote orgel werd losgemaakt om als koororgel te dienen, kreeg het een nieuwe onderkas met voorkantbespeling; ook werden luiken toegevoegd.",
  "Part05_010DRACH": "De opbouw van dit orgel vertoont grote overeenkomsten met het door Hillebrand gebouwde orgel in Rauwerd (Raerd) uit 1816 (dl 1790-1818, 316-318), dat op zijn beurt weer was ontleend aan het in 1811 gebouwde Van Gruisen-orgel in Hallum (dl 1790-1818, 276-278). Men ziet hier dus weer de uiteindelijk op Hinsz teruggaande zevendelige opbouw bij zowel hoofdwerk als rugpositief: ronde middentoren, vlakke gedeelde tussenvelden, spitse zijtorens en gedeelde geronde zijvelden. De proporties van het rugwerk lijken iets minder geslaagd dan in Rauwerd, waar het geheel wat eleganter aandoet. Opvallend is de soffiet van het rugpositief, bestaande uit acanthus consoles onder torens en zijvelden, alles opgenomen in een brede draperie.\nDe blinderingen bestaan grotendeels uit takken met eikenbladeren, hier en daar gestileerd in voluutvorm. Opvallend de geraffineerde combinatie van witte beschildering en verguldsel op bepaalde onderdelen. De etages van de tussenvelden worden gescheiden door een schuine lijst \u00e0 la Van Gruisen, met gekoppelde ringen, nu echter niet meer gecombineerd met draperietjes, maar met eiken bladwerk. De vleugelstukken lijken op die in Rauwerd en bestaan uit grote bladkrullen; zij lijken iets grover. Dit orgel valt op door zijn beeldenrijkdom: op het rugpositief ziet men een zittende David met harp, met aan beide zijden twee musicerende putti. Op de hoofdkas forse beelden van de drie hoofddeugden, van links naar rechts het geloof, weergegeven door een staande vrouwenfiguur met boek, kruis en hart, de liefde in de gedaante van een zittende vrouw met kinderen en de hoop voorgesteld door een staande vrouw met een anker en een vogel, waarschijnlijk een kraai. Deze beelden vertonen in hun iconografie grote overeenkomsten met de beelden op het hoofdwerk in Hallum.",
  "Part05_011GREVE": "Een orgel met een op het eerste gezicht nogal gecompliceerde opbouw, die bij nadere beschouwing toch vrij eenvoudig blijkt te zijn. Uitgangspunt is het front van het Van Hirtum-orgel in Esch (dl 1790-1818, 328-329): ronde middentoren, brede holle ongedeelde tussenvelden en ronde zijtorens. In Capelle is dit concept zowel enigszins gecomprimeerd als ook uitgebreid. De tussenvelden werden smaller dan in Esch en kregen ook een ander, boogvormig, labiumverloop. Hieraan werden vervolgens twee lage naar achteren wijkende holle zijvelden met brede zijstijlen toegevoegd. Dit geheel werd geplaatst op een hoge ingesnoerde onderkas waarin de hollingen van tussen- en zijvelden werden voortgezet, wat een zeer plastisch beeld oplevert.\nTegen deze onderkas kreeg het front van het onderpositief zijn plaats. Dit volgt de opbouw van Esch vrijwel letterlijk na, alleen iets meer in de breedte en met hetzelfde boogvormig labiumverloop als bij de hoofdkas.\nDe decoratie van de hoofdkas is bijna identiek aan die in Esch. Opvallend zijn vooral de C-vormige palmtakken boven de tussenvelden, die hier echter een sterkere buiging hebben dan in Esch. Aan deze takken zijn de rijk geplooide draperie\u00ebn opgehangen, die als blindering van de tussenvelden dienst doen en over torens en zijvelden worden voortgezet. Benedenblinderingen ontbreken. De ornamentiek van het onderpositief vertoont een afwijkend beeld. Hier treft men een gevlochten bladslinger aan die over de boveneinden van de tussenvelden loopt en over het pijpwerk in de torens hangt.\nHet orgel is opgesteld op een dorische galerij. In de borstwering ter weerszijden van het onderpositief zijn kruiselings aan een strik opgehangen muziekinstrumenten te zien.",
  "Part05_012ZWOL": "Een zeldzaam voorbeeld van het kleine eenmanuaals orgel van Timpe, nog bestemd voor een rooms-katholieke schuilkerk. Het is vijfdelig met drie ronde torens en is het enige bewaard gebleven orgel van Timpe met ongedeelde tussenvelden. Timpe had in de R.K. St-Jan te Zutphen (dl 1790-1818, 351-353) nog gebruik gemaakt van de typische Groningse facetten. Ook vindt men deze nog bij het orgel in Havelte (1819), waarmee Timpe waarschijnlijk ook bemoeienis heeft gehad. Bij dit orgel ontbreken zij. Timpe zal ze, voorzover bekend, niet meer toepassen. Merkwaardig is de naar verhouding bovenmatig hoge onderkas. Misschien dateert deze uit 1840, toen het orgel in Zwolle werd geplaatst? De ornamentiek is bescheiden. De blinderingen in de torens bevatten bladranken die in het midden samenkomen in twee krullen. Boven de velden zijn vrij grote, maar wel transparante bladranken aangebracht, die lijken te zijn opgehangen aan een ring. De vleugelstukken bestaan uit S-vormige bladranken. De S-vorm keert terug in het ornament tegen de onderkas, net boven de borstwering en op de borstwering zelf. Het geheel wordt bekroond door fraaie vazen met draperie\u00ebn omhangen en een lier met lauwerkrans. De sjablone beschildering op de onderkas dateert vermoedelijk uit 1862.",
  "Part05_013KRIM": "[Bijvoegen foto Londen, St. James Garlickhythe, bij A.L.]\nDe kas van dit orgel is afkomstig uit Mottram (Longdale) in Engeland en wordt wel eens toegeschreven aan George England. Zij is een vertegenwoordiger van het in Engeland wijd verbreide type met vier torens. Daarbij wordt een meestal ongedeeld middenveld geflankeerd door twee torens, gedeelde zijvelden en zijtorens, lager dan de beide middentorens. Het is vrijwel zeker dat dit fronttype in Engeland is ge\u00efntroduceerd door Bernard (Father) Smith. Niet alleen Smith paste het toe, het bleef tot in de 19e eeuw populair. Wat opvalt bij dit orgelfront is het paneel met ingezwenkte bovenlijsten boven het middenveld. Dit was bestemd voor de wijzerplaat van een uurwerk, dat al lang was verdwenen. Bij de plaatsing in De Krim werd opnieuw een uurwerk aangebracht. Een dergelijke verhoging van het middenveld is tamelijk ongebruikelijk. Wellicht heeft de ontwerper zijn inspiratie gezocht bij het orgel in St-James Garlickhythe in Londen (City), geplaatst in 1718 door een orgelmaker Knopple, die daarbij wellicht gebruik heeft gemaakt van onderdelen van een instrument van Smith. Opvallend is het ovale veld tussen de torens, dat vrijwel dezelfde visuele functie heeft als de partij met wijzerplaat in De Krim. Ook de verdere opbouw doet aan genoemd Londens orgel denken, zij het zonder het zware fronton boven de middentorens en ook zonder het rijke snijwerk.\nDe decoratie van de kas in De Krim is vrij sober. Merkwaardig zijn de torenblinderingen met hun diepe insnijdingen uitgezaagde openingen, alles in vormen die vage associaties met de gotiek wekken. De consoles onder de torens vertonen eenvoudige bladvormen. De consoles op de overgang van onder- naar bovenkas zijn nieuw, evenals de onderkas zelf.\nAls de kas werkelijk afkomstig is van George England kan zij niet jonger zijn dan 1815, het sterfjaar van England. Aangezien deze toeschrijving niet op vaste gronden berust en fronten van dit type nog veel later in de 19e eeuw in Engeland werden vervaardigd, is een datering op ca 1820 zeer wel verdedigbaar.",
  "Part05_014HAT": "Een karakteristiek voorbeeld van een Engels huisorgel in de vormen van de vroege neo-gotiek. De gotische vormen worden hier zeer vrijzinnig toegepast en uitsluitend in decoratieve zin opgevat. Het middenveld wordt geflankeerd door twee redelijk stijlzuivere gotische pijlers die een met toten gedecoreerde boog dragen. Deze boog heeft, zeer ongotisch, geen enkele relatie met de er achter gelegen orgelkas. Dat geldt ook voor de zijvelden die op dezelfde manier zijn opgebouwd, maar nu met kielbogen. Typerend voor dit type orgel zijn de verhoogde frontstokken bij deze velden. Men lette verder nog op de gebogen driehoekige bekroningen met bladwerk van de zijstijlen en op de kantelen op de zijwanden.\nIn de regel wordt dit orgel op circa 1820 gedateerd. Men moet echter constateren dat de Engelse huisorgels van dit type waarvan het bouwjaar vaststaat, stammen uit de periode tussen 1800 en 1810. Daar komt nog bij dat bij dit orgel de Cis in het groot octaaf ontbreekt. Voor 1820 was dit in de Engelse huisorgelbouw gebruikelijk, daarna niet meer. Een en ander betekent dat een datering op 1820 niet onmogelijk is, maar wel de uiterste grens betekent.",
  "Part05_015REUSE": "Voor het in 1880 gebouwde orgel voor de Lutherse Kerk in Dordrecht gebruikte Loret een oudere kas die hij enigszins wijzigde. Zo werd de onderkas verbreed, maar de oorspronkelijke insnoering is nog duidelijk te zien. Een datering is moeilijk te geven. Het gaat hier om een voor de Zuid-Nederlandse orgelbouw typerende kas met een smalle verlaagde middentoren van slechts drie pijpen, brede ongedeelde tussenvelden met binnenwaarts gebogen bovenlijsten en ronde zijtorens met vijf pijpen. De decoratie is zeer eenvoudig. De consoles onder de toren zijn geheel onversierd, de bovenblinderingen van de velden hebben de vorm van simpele draperi\u00ebn. Bij de torens zij dit lambrequins.\nDe grote vlakken en strakke lijnen overheersen. Dit is onmiskenbaar de sfeer van het strenge neo-classicisme dat zich heeft meester gemaakt van dit traditionele Vlaamse concept. Dit geeft aanleiding tot een datering omstreeks 1820.",
  "Part05_016ROLDE": "Een orgel van raadselachtige herkomst. De factuur van het pijpwerk lijkt in de richting van een Oost-Nederlandse orgelmaker met Westfaalse connecties te wijzen, wellicht uit de kring van Jacobus Armbrost. Er is inderdaad een zekere overeenkomst vast te stellen tussen het orgel in Rolde en het van Armbrost afkomstige instrument in de hervormde kerk te Vaassen (1852), met name de plaatsing van het onderpositief. Dit orgel is verder veel beweeglijker en plastischer van opbouw en vertegenwoordigt duidelijk een veel latere stijlfase dan het orgel in Rolde.\nHet front in Rolde is vrij strak van opbouw. De driedelige middenpartij omvat twee duidelijk van elkaar gescheiden etages. De bovenste omvat een ronde middentoren met dertien?? pijpen, geflankeerd door vlakke velden met een V-vormig labiumverloop. Het benedengedeelte omvat eveneens een ronde middentoren met slechts negen?? pijpen, geflankeerd door velden met naar het midden aflopende labia. Men zou geneigd zijn dit een onderpositief te noemen, ware het niet dat de oudste bekende dispositie van het instrument een hoofdwerk en een bovenwerk omvat. Dit middengedeelte wordt omraamd door forse ronde zijtorens.\nDe ontwerper van dit front moet op de hoogte zijn geweest van het aan het einde van de 18e eeuw opgekomen gebruik om de middentoren te delen en van meer pijpen te voorzien dan de gebruikelijke zeven. De combinatie van bovenvelden met V-vormig labiumverloop en benedenvelden met een aflopende labiumlijn is door Herman Hess een tijdlang toegepast. Ook diens werk zou de ontwerper gekend kunnen hebben. Hij verwerkt al deze motieven echter tot iets geheel eigens, waarbij vooral de stringente scheiding tussen onder- en bovenfront opvalt. Opmerkelijk genoeg voorziet hij de torenkappen en -voeten van de vooral voor de Groninger orgelbouw zo typerende facetten.\nHet snijwerk aan de pijpvoeten is pas in 1955 aangebracht. Het bestaat uit bladvoluten. De overige decoratie is van een grote verfijning. Op de bovenlijsten van de tussenvelden is een naar boven geopende C-voluut aangebracht, die gedeeltelijk is opengewerkt met een gebogen meanderfries. In de overgebleven hoek zijn vergulde stralen te zien. De bovenblinderingen van de bovenvelden bestaan uit doorluchtige aan drie punten opgehangen draperie\u00ebn met kwastjes. De bovenblinderingen van de benedenvelden bestaan uit een hoogst merkwaardig bijna niervormig paneel dat ook weer met een gebogen meanderreeks is versierd. De bovenblinderingen van de zijtorens geven een rank te zien waaruit een bebladerde C-voluut ontspringt. De boventoren vertoont iets vergelijkbaars, maar dan gecompliceerder. In de benedentoren ziet men andere vormen met vrij simpele rozetten. Dit zou later werk kunnen zijn. De vleugelstukken zijn het beste te interpreteren als twee dooreen gestrengelde S-voluten die op hun ontmoetingspunt van twee rozetten zijn voorzien. Zij zijn gesloten en bevatten nog enig extra rankwerk. Op de middentoren een merkwaardig opzetstuk. Twee bladkrullen, waartussen luidende klokjes lijken te zijn aangebracht, dragen een uit draperie\u00ebn opgebouwde partij, waarin een blad muziekpapier is verwerkt, het geheel bekroond door een strik. Op de zijtorens opvallend ranke vazen.\nEen datering is niet gemakkelijk te geven, maar gezien de delicate vormen van de ornamentiek kan het niet veel later zijn dan 1820. De gangbare datering op circa 1820 lijkt dus redelijk plausibel. Hoe de in de bronnen vermelde versmalling van de kas is te interpreteren, is onduidelijk. Wellicht wordt ermee bedoeld dat de orgelkas minder diep is gemaakt.",
  "Part05_017SINT": "Een sober secretaire-orgel, vervaardigd van eikenhout met mahoniefineer. De simpele hoekige blokvorm is karakteristiek voor het neo-classicisme. Versiering ontbreekt vrijwel geheel. De onderkas, die aan de voorzijde is voorzien van tapse poten, bevat twee schijndeuren met panelen. Op de overgang van zijstijlen naar bovenregel bevinden zich kapiteelachtige consoles. Boven de klaviatuur is doek aangebracht. Ondanks de gehavende toestand een waardige vertegenwoordiger van het neo-classicisme in de huisorgelbouw.",
  "Part05_018BOVE": "Voor een goed begrip van dit orgel denke men de vlakke zijvelden weg. Deze zijn pas bij de vervanging van het binnewerk in 1998 toegevoegd. Het gaat hier om een front met een ornamentiek van grote verfijning. Ofschoon Stulting en Maarschalkerweerd, die het orgel in 1846 van Zeist in Wolphaartsdijk plaatsten, het instrument drastisch wijzigden, is het niet aannemelijk dat zij aan het uiterlijk van het orgel veel hebben veranderd. De opbouw van het orgelfront is voor het werk van genoemde orgelbouwers uit deze jaren volstrekt atypisch, terwijl deze zeer goed past in het oeuvre van Friedrichs. Verder draagt de ornamentiek duidelijk de kenmerken van de vroege 19e eeuw. De vijfdelige opzet met drie ronde torens en holle tweedelige tussenvelden is typerend voor Friedrichs. Men vergelijke slechts het in 1808 gebouwde orgel in de Waalse Kerk te Haarlem (dl 1790-1818, 216-218). Fraai zijn de consoles onder de torens met hun gevlochten banden en hun bladkransen. De blinderingen bestaan uit C-vormig bladwerk van een zeer transparant karakter. In de kappen van de torens zijn palmetten te zien. Wat uit de toon valt, is de bovenafsluiting van de tussenvelden, bestaande uit een soort boogfries, een element dat begin jaren veertig opduikt in het werk van Jonathan B\u00e4tz, bijvoorbeeld bij het orgel in de Amstelkerk in Amsterdam (1843) en aan het orgel dat het hier besproken instrument in Zeist opvolgde. Het is dus aannemelijk dat dit een bijdrage is van de B\u00e4tz-leerlingen Stulting en Maarschalkerweerd. De vleugelstukken, die thans tegen de nieuwe zijvelden zijn aangebracht, wijken van de rest van het orgel af. Zij vertonen met hun ruitvormige decoratie elementen ontleend aan de Lodewijk XIV stijl. Waarschijnlijk zijn zij in 1903 aangebracht door de firma Van Dam, toen deze het orgel in Boven-Hardinxveld plaatste. Het Huis Van Dam paste toen namelijk al geruime tijd Lodewijk XIV vormen toe.",
  "Part05_019GRAVM": "Dit orgel, gebouwd met een grote hoeveelheid ouder materiaal, staat op naam van J.C. Schmidt, de zoon van J.P. Schmidt, een orgelmaker van Duitse afkomst, die behoorde tot de kring van Herman Hess. In 1808 bouwde hij tezamen met zijn vader het orgel in de Hervormde Kerk te Waddinxveen (dl 1790-1818, 230-234).  De vraag ligt dan voor de hand of tussen het orgel in Waddinxveen en dat in 's-Gravenmoer overeenkomsten in verschijningsvorm zijn te bespeuren. Welnu beide orgels hebben een vijfdelige opbouw met drie ronde torens en gedeelde holle tussenvelden, met een schuin naar het midden oplopende scheiding tussen de etages. In Waddinxveen hebben deze echter beneden een V-vormig labiumverloop en boven een gebogen naar het midden aflopende labiumlijn, een trekje ontleend aan Hess. In 's-Gravenmoer zien wij in beide velden een gebogen naar het midden aflopende gebogen labiumlijn.  Misschien toch een echo van het werk van vader Schmidt. In elk geval tellen de velden meer pijpen dan in Waddinxveen. Om kort te gaan, zeer overtuigende overeenkomsten tussen beide orgels zijn niet te vinden.\nHet orgel in 's-Gravenmoer heeft ook nog een onderpositief, ook vijfdelig met ronde torens. De beide etages van de tussenvelden hebben een parallel schuin naar het midden oplopende labiumlijn, die ook nog weer een parallel heeft in de scheidende lijst. Buitengewoon fraai is het resultaat niet.\nHet snijwerk aan het orgel is afkomstig van de beeldsnijder K. Klijmans uit Breda. Of hij ook verantwoordelijk is voor het meest opvallende element in de decoratie van dit orgel, is niet zeker. Het gaat hier om de rudimentaire cannelures in de onderlijsten van velden en torens in zowel hoofdwerk als onderpositief.\nDe verdere decoratie is betrekkelijk sober. Blinderingen bij de pijpvoeten ontbreken, wat op invloed van de Zuid- Nederlandse traditie kan wijzen. De bovenblinderingen in torens en velden hebben alle de vorm van draperie\u00ebn. Tussen de etages van de velden bij het positief is bladwerk te zien, op dezelfde plaats bij het hoofdwerk zijn golfranken met eikenblad aangebracht. De vleugelstukken hebben de vorm van een brede gesloten voluut, met bladwerk afgebiesd en voorzien van een bloemmotief in voluutkrul. Op de torens van het positief een lier en vazen, op die van het hoofdwerk vrij grof gesneden beelden van David en twee musicerende putti.",
  "Part05_020NIEUW": "Opvallend bij dit in 1819 begonnen orgel van Gideon Thomas B\u00e4tz en zijn neven Jonathan en Johan is dat het, vergeleken met het oudere orgel in de St-Franciscus Xaverius te Amersfoort, een zo veel elegantere indruk maakt. Laatstgenoemd orgel is wat gedrongen en stijf, het orgel in Nieuwenhoorn is slank en sierlijk. Beide instrumenten hebben echter dezelfde opbouw met drie ronde torens en gedeelde tussenvelden, zoals deze toen bij het Huis B\u00e4tz gebruikelijk was. Dat de tussenvelden in Nieuwenhoorn hol zijn in plaats van vlak, is voor een groot deel debet aan de elegantere werking van dit orgel, en verder ook de slankere proportionering.\nDe decoratie is verzorgd, maar betrekkelijk sober. Typisch voor het Huis B\u00e4tz zijn de smalle vleugelstukken, bestaande uit eikenbladwerk dat gedeeltelijk in een voluutvorm is gebogen. Bovenin de torens ziet men draperie\u00ebn met bladwerk, en boven de tussenvelden bladslingers. Bij de pijpvoeten zijn eenvoudige bladtakjes aangebracht, een in deze tijd zeer gebruikelijk motief. Tussen de etages van de velden bevindt zich een lijst met rozetjes, omkaderd door bladtakjes. Wij vinden hier weer de kleine rozetjes die ook in Amersfoort zijn te zien. Alleen zijn zij hier op de boven- en onderlijsten van de torens aangebracht. Op de middentoren een instrumententrofee, gebruikelijk bij het Huis B\u00e4tz in die jaren.",
  "Part05_021OMMEN": "In zijn oorspronkelijke gedaante vertoonde dit orgel grote overeenkomsten met het orgel in de Hervormde Kerk in Hardenberg (1819): een ronde middentoren, ongedeelde vlakke tussenvelden en ronde zijtorens. Bij een drastische verbouwing (niet de eerste overigens) in 1970 heeft men gemeend de tussenvelden te moeten verdubbelen. Men heeft zich daarbij enigszins laten leiden door de vormgeving van de latere orgels van Scheuer die wel gedeelde tussenvelden hebben. Het rugwerk dateert eveneens van 1970.\nBlinderingen aan de pijpvoeten ontbreken. Boven in de torens zijn zij gevormd uit eenvoudig bladwerk met krullen. Boven de tussenvelden ziet men, evenals in Hardenberg, een aan twee kanten afhangende bladslinger. Daaronder ziet men fraai bladwerk met krul. Opvallend is het verschil met het slechts twee jaar oudere orgel in Hardenberg, daar een uiterste doorzichtigheid, hier gesloten vegetatieve vormen. Betrekkelijk gesloten zijn ook de vleugelstukken, een krulvoluut met daarlangs lopend een weelderige bloemenrank en beneden een afhangende bladtak. Op de middentoren is een zonneklok aangebracht. Bij het rugpositief van 1970 heeft men de vormgeving van de hoofdkas in hoofdzaak gevolgd. Alleen kregen de zijtorens een spitse vorm, iets dat Scheuer in de tijd dat hij dit orgel bouwde, nooit deed.",
  "Part05_022SIDDE": "Een gedrongen zeer sobere versie van het fronttype van Ulrum (1806, dl 1790-1818, 201-203) en Zuidwolde (1817, dl 1790-1818, 334-335), maar dan zonder onderpositief. Ronde middentoren, vlakke gedeelde tussenvelden met, in afwijking van de beide eerder genoemde orgels, een ongeveer parallel labiumverloop en spitse zijtorens. De lijsten in de kap van de middentoren zijn wat hoekig gemaakt, wat waarschijnlijk de indruk van een kap met facetten moet oproepen.\nVan snijwerk is nergens sprake. De blinderingen en de tussen- en bovenlijsten van de velden zijn geheel gesloten. Deze lijstwerken hebben grillige contouren gekregen om zo nog enigszins het effect van snijwerk aan te duiden. De vleugelstukken zijn ook vlak en beschilderd met ornament en muziekinstrumenten. Zij hebben ongeveer hetzelfde silhouet als de vleugelstukken in Ulrum. De bekronende vazen zijn eveneens vlakke beschilderde panelen. De typisch Groningse lezenaar voor de klaviatuur is ook vlak, maar nog enigermate opengewerkt. Men heeft hier kennelijk uit een zeer smalle beurs moeten werken, wat ook blijkt uit het vele oude pijpwerk dat werd hergebruikt, maar toch nog geprobeerd er iets aantrekkelijks van te maken.",
  "Part05_023SOMME": "Het eerste orgel van Abraham Meere met een gedeelde middentoren met veel kleine pijpen. Ongetwijfeld was het orgel in de Rotterdamse St-Laurens hier de inspiratiebron. Afgezien van deze torenvorm zijn er verschillende overeenkomsten met Meere's orgel in Twello uit 1819. De vorm van de orgelgalerij met de entrelac-lijst op de borstwering is bij beide orgels vrijwel identiek. Onder de middentoren in Twello is een trapezium-vormige console aangebracht, de andere twee hebben de gebruikelijke halfronde vorm. In Sommelsdijk krijgen de consoles onder alle drie de torens de vorm van een omgekeerd trapezium, maar de vorm verschilt van die in Twello. De basishoeken zijn hier groter geworden en de zijden hebben een gebogen model. Zij zijn voorzien van een eierlijst, een bladtak met twee ranken en een omlijsting eindigend in twee krullen. De bij Meere gebruikelijke slingers die aan de zijkanten afhangen, zijn ook hier te vinden. De vleugelstukken zijn in Twello en Sommelsdijk vrijwel hetzelfde: aan een lint opgehangen muziekinstrumenten. Alleen zijn zij in Sommelsdijk omgewisseld. In Twello ziet men links een viool en rechts een luit, in Sommelsdijk is dat omgekeerd. In het blinderingssnijwerk zijn, anders dan in Twello, nauwelijks nog voluutvormen te vinden. Men ziet in hoofdzaak bebladerde takken, onder in de torens gecombineerd met een rozet. Boven in de torens is andersoortig bladwerk te zien, zonder takken en met een fijne nervatuur; het wordt gecombineerd met aan drie punten opgehangen draperie\u00ebn met kwastjes. De scheiding tussen de etages van de velden wordt ook hier tot stand gebracht door een rechte lijst, omraamd door bladwerk dat boven in de onderste etage wordt gecombineerd met draperie\u00ebn. Tussen de torens zijn bebladerde voluten aangebracht, niet in de C-vorm, zoals in Twello, maar in de vorm van een S. Erboven is een bladtak geplaatst die ongeveer de lijn van de voluut volgt. Opvallend is grote hoogte van de kappen. Zij zijn voorzien van tandlijsten en worden gedecoreerd door aan drie punten opgehangen bladslingers. Vergelijkbare kappen zijn te vinden bij Meere's orgel te Epe uit 1809 (dl 1790-1818, 238-240).\nOp de zijtorens zijn met slingers versierde vazen geplaatst met forse rechthoekige handvaten. Op de middentoren is David met harp te zien. Hij wordt hier niet, zoals meestal als koninklijke muzikant afgebeeld, maar als boeteling. Hij is barrevoets en heeft de tekenen van zijn koninklijke macht, kroon en scepter, afgelegd. Ze liggen aan zijn voeten.",
  "Part05_024VEENH": "Het front van dit orgel lijkt als twee druppels water op dat van het eveneens door Hillebrand gebouwde orgel in Drachten uit 1820. Het rugwerk is echter loos. Ook hier ziet men weer de uiteindelijk op Hinsz teruggaande zevendelige opbouw bij zowel hoofdwerk als rugpositief: ronde middentoren, vlakke gedeelde tussenvelden, spitse zijtorens en gedeelde geronde zijvelden. Ook de decoratie is bij beide orgels grotendeels identiek. De blinderingen bestaan voornamelijk uit takken met eikenbladeren, hier en daar overgaand in een voluutvorm, alles, evenals te Drachten, uitgevoerd in witte beschildering met geraffineerd aangebracht verguldsel. De etages van de tussenvelden worden gescheiden door een schuine lijst met gekoppelde ringen, waaronder ook weer eikenbladwerk. De vleugelstukken vertonen grote bladkrullen. De soffiet bestaat, evenals in Drachten, uit acanthusconsoles gevat in een brede draperie met kwasten. Onder de middentoren een smalle band met het opschrift 'A. HILLEBRAND FECIT TE LEEUWARDEN 1820'. Een belangrijk verschil met Drachten is het ontbreken van beelden. Op de middentoren van het loze rugwerk is een uurwerk aangebracht, gevat in weelderig gekruld eikenloof. Onder de wijzerplaat een gevleugelde engelenkop met opschrift Ps. XCII v. 3??",
  "Part05_025WIER": "Een forsere versie van het type Akkerwoude (dl 1790-1818, 336-338) waarvan de gedeelde middentoren en de zijtorens met vijf pijpen zijn overgenomen. Er zijn echter ook verschillen van belang. De middentoren is gedrongener geworden en bevat aanzienlijk meer pijpen, onder negentien en boven zeventien. Verder lijkt de achterwaartse buiging van de tussenvelden geringer te zijn, wat de breedtewerking vergroot. De draperie\u00ebn die in Akkerwoude de etages van de velden scheiden en aan de bovenzijde afsluiten, zijn hier vervangen door gebogen gesloten lijsten, die tussen de etages van de velden een naar binnen aflopend gebogen verloop hebben. Door dit alles maakt het orgel in Wierum een zwaardere indruk dan dat in Akkerwoude. De pijpen in de velden hebben een tegengesteld labiumverloop, anders dan in Akkerwoude, waar een parallelle labiumlijn is te zien. Opvallend is nog het verschil in labiumvorm tussen de beneden- en bovendelen van velden en middentoren. In het benedengdeelte zijn de labia rond opgeworpen, in de bovendelen spits geritst.\nDe ornamentiek lijkt op die in Akkerwoude, maar is grover. In de torens ziet men hangende palmetten in een spits afhangende omlijsting. De pareltjes die de decoratie in Akkerwoude hun verfijning geven, ontbreken echter hier. De blinderingen in de velden bestaan uit een draperie die door een eenvoudige bebladerde tak wordt omrankt. Blinderingen bij de pijpvoeten ontbreken. De vleugelstukken bestaan uit S-vormige bladranken met bloemen erin verwerkt. Zij reikten oorspronkelijk tot aan de borstwering van de orgelgaanderij. In de huidige opstelling hangen zij wat zonderling in de lucht. Oorspronkelijk bevonden zich op het orgel drie beelden. Daarvoor was in de kerk te Wierum geen ruimte. Zij hebben nog enige tijd als tuinbeelden dienst gedaan en zijn uiteindelijk verloren gegaan.",
  "Part05_026WIJHE": "Dit orgel vertoont verschillende overeenkomsten met het door Abraham Meere gebouwde orgel in de Hervormde Kerk te Twello (1819). Men lette met name op vorm en decoratie van de orgelgaanderij met haar gebogen zijstukken en haar zuilen en fries in dorische stijl. De opbouw van de orgelkas is eveneens verwant: een ronde middentoren, gedeelde vlakke tussenvelden met parallel naar het midden aflopende labia en ronde zijtorens.\nDe decoratie is anders karakter dan in Twello. De bovenblinderingen in velden en torens bestaan uit draperie\u00ebn, bij de torens voorzien van een rozet en kwasten. De tussenvelden worden aan de bovenzijde afgesloten door een gevlochten bladslinger. De blinderingen onder in de middentoren en in de benedenvelden bestaan uit transparante S-voluten met enig bladwerk. De blinderingen onder in de zijtorens zijn niet meer volledig, maar moeten vergelijkbare vormen vertoond hebben. Het snijwerk ter weerszijden van de scheidingslijst tussen de etages van de velden vertoont S-vormig bladwerk van een plastischer karakter dan de benedenblinderingen. Tussen middentoren en zijtorens hangen bladslingers. Op de zijtorens instrumenttrofee\u00ebn, op de middentoren het wapen van de schenker. Aan de linker zijkant is tegen een schot nog \u00e9\u00e9n der oorspronkelijke vleugelstukken aangebracht, twee C-voluten met een groot rozet in het midden. De decoratie van de zijgedeelten van de borstwering verdient nog de aandacht: in een rechthoekige omlijsting gevatte panelen in de vorm van een wapenschild waarin een merkwaardige bloemmotief dat uitloopt in twee krullen die doen denken aan de voluten van een ionisch kapiteel. Daarboven openingen met een gestileerde plantaardige figuur.",
  "Part05_027KAMPE": "De kas van dit orgel werd vervaardigd door de stadsarchitect B. Feijnebuik, ongetwijfeld in nauw overleg met Van Gruisen, want het uiterlijk van dit instrument is alleszins typerend voor diens werk. Het hoofdwerk van dit orgel lijkt aan te sluiten bij het zevendelige type dat Van Gruisen voor het laatst had toegepast in Hallum (1811, dl 1790-1818, 276-278). Het heeft dus een ronde middentoren, gedeelde vlakke tussenvelden, spitse zijtorens en geronde zijvelden onder \u00e9\u00e9n kap met de zijtorens. In afwijking van de andere Van Gruisen-orgels van dit type zijn deze velden hier echter ongedeeld. Bij het rugpositief zijn de buitenste velden achterwege gebleven, verder volgt het de opbouw van de hoofdkas. Ook dit wijkt af van de Van Gruisen-traditie: bij hem hebben rugwerk en hoofdwerk altijd dezelfde opbouw. Deze moeilijkheid wordt opgelost als men bedenkt dat de zijvelden aan de hoofdkas pas in 1882 zijn toegevoegd door Zwier van Dijk, die dit als zo vaak met groot talent en raffinement heeft gedaan.\nZoals gebruikelijk bij Albert van Gruisen, ontbreken blinderingen bij de pijpvoeten. De bovenblinderingen vormen een gecompliceerd samenstel van voluten en gestileerd rankwerk. Boven de tussenvelden is een met plantmotieven opengewerkte voluutkrul te zien. Een typisch van Gruisentrekje wordt gevormd door de scheidingen tussen de etages van de tussenvelden, een schuin geplaatste lijst met dubbele opklimmende draperietjes. Vrijwel alle orgels van Albert van Gruisen hebben iets dergelijks. Fraai zijn de vleugelstukken aan de hoofdkas: een enorme aan een rank opgehangen S-voluut, met bladwerk en linten, beneden eindigend in een forse krul waarin een bloemmotief met afhangende rank. Deze vleugels moeten bij de vergroting van 1882 opnieuw zijn toegepast. De vleugelstukken van het rugwerk zijn soberder varianten hiervan. De beelden zijn het werk van de Amsterdamse beeldhouwer G. Spijker. Op het rugwerk ziet men David en twee bazuin blazende engelen. Op de hoofdkas vijf beelden van zingende kinderen.",
  "Part05_028KATWK": "Vergeleken met de andere orgels die van Nolting bekend zijn, is dit instrument, gebouwd voor de R.K. Broerekerk te Nijmegen, van een uitzonderlijke rijkdom. In de hoofdkas vindt men in hoofdzaak dezelfde opbouw als in het veel latere instrument in de Hervormde Kerk in Gendringen (1841). Wij zien een ronde middentoren, gedeelde tussenvelden, ronde zijtorens en vlakke ongedeelde zijvelden. Vooral de zijvelden met hun naar beneden gebogen bovenlijst en hoog uitstekende zijstijlen met kapiteel, zijn een karakteristiek element dat ook is te vinden in Gendringen en bij het veel oudere orgelfront in de St-Matthias te Oploo (dl 1790-1818, 41-43). Dit laatste gaf aanleiding tot de veronderstelling dat wij in Oploo met een vroeg werk van Nolting te maken zouden kunnen hebben. Karakteristiek voor zowel Oploo als Katwijk is de vorm van de tussenvelden met een tegengesteld labiumverloop in de etages en parallelle gebogen tussen- en bovenlijsten. Een belangrijk verschil is dat deze velden in Oploo vlak zijn en in Katwijk een hol achterwaarts gericht profiel hebben. De tussenvelden in Gendringen zijn ongedeeld.\nHet rugpositief, oorspronkelijk een onderpositief, is vijfdelig en heeft drie ronde torens en holle achterwaarts gerichte ongedeelde tussenvelden.\nHet orgel is geplaatst op een op consoles aangebracht balkon uit de bouwtijd van de kerk. De consoles onder de torens van het positief zijn fraai bewerkt, vooral die bij de middentoren, met haar twee etages. Onderlijsten en torenkappen zijn voorzien van tandlijsten.\nDe verdere decoratie is verfijnd en transparant. Blinderingen aan de pijpvoeten ontbreken. De blinderingen bij de torens van zowel positief als hoofdkas bestaan uit een gecompliceerd samenstel van slanke voluten, gecombineerd met sterk gestileerd bladwerk, alles samenkomend in een rozet. De boven- en tussenlijsten van de hoofdkas worden gesierd door luchtige golfranken. Boven de tussenvelden van het positief is een sierlijke meanderrand te zien met daarboven een opengewerkte band. Op de overgang van onderkas naar bovenkas, waar deze zich door middel van de zijvelden verbreedt, hebben adelaars een plaats gekregen. De vleugelstukken van de hoofdkas zijn veel zwaarder dan het overige snijwerk. Zijn zij wellicht van later datum? Zij bestaan uit forse gebogen bladranken, met bloemen en een ertussen geplaatste zware C-voluut.\nNaast het positief staan thans twee beelden van bazuin blazende engelen. Hebben deze oorspronkelijk \u00e9\u00e9n van de torens bekroond? Op het positief vindt men thans vazen op de zijtorens en een lier met putti op de middentoren. Bij de hoofdkas dragen de zijtorens eigenaardige vierkante vazen. Het schip op de middentoren is natuurlijk pas in Katwijk geplaatst. Met de fraaie inrichting uit de bouwtijd van de kerk, vormt deze behoorlijk wat oudere orgelkas een fraai geheel.",
  "Part05_029MIDEL": "Door zijn forse breedte doet dit balustrade-orgel denken aan het door Freytag in 1808 gebouwde orgel in de Hervormde Kerk te Finsterwolde (dl 1790-1818, 213-215). Weliswaar is laatstgenoemd orgel een instrument met voorkantbespeling, maar de proporties zijn bij beide orgels verwant. Ook de brede stijlen zijn vergelijkbaar. In Middelbert hebben de sierlijke gebogen tussenvelden van Finsterwolde plaats gemaakt voor vlakke velden. Een verschil met Finsterwolde is ook de grote overstek van de kappen, die het orgel een drukker silhouet geven dan het ingetogen statige instrument in Finsterwolde. De tussenvelden worden gescheiden door horizontale lijsten, omraamd door gesneden golfranken, die tezamen het silhouet hebben van een liggende V. De blinderingen bij de pijpvoeten van de torens bestaan uit S-voluten met bladwerk. De bovenblinderingen van de torens bestaan voornamelijk uit voluutvormen. Men lette nog op de decoratie boven de tussenvelden, een enigszins gestileerde bladrank, eindigend in een krul. Opvallend zijn de omvangrijke vleugelstukken, die waarschijnlijk niet in \u00e9\u00e9n keer tot stand zijn gekomen. Het oorspronkelijke gedeelte omvat S-vormig rankwerk met aan de onderzijde een meer gestileerd gedeelte. Het latere stuk bestaat uit twee boven elkaar geplaatste bebladerde C-voluten waarvan een rank uitgaat die eindigt in twee abstracte C-voluten. Op de zijtorens twee met draperie\u00ebn gedecoreerde vazen, in typisch neo-classicistische vormen, en op de middentoren een door een gevlochten bladkrans omgeven tekstbord met het opschrift 'God is mijn lied', het geheel gevat in rankwerk.",
  "Part05_030VLAAR": "In 1819 verwierf de Hervormde Gemeente van Vlaardingen het orgel uit de kerk van opgeheven Boudelo Abdij te Gent, die na de opheffing van de abdij in 1793 in gebruik was genomen als bibliotheek, wat zij nog steeds is. Abraham Meere kreeg de opdracht het orgel in Gent te demonteren en in Vlaardingen weer op te bouwen. In 1822 waren deze werkzaamheden, die onder meer de bouw van twee nieuwe kassen inhielden, gereed.\nHet orgel van de Baudelo Abdij was gebouwd in 1763 door Pieter van Peteghem. Bij de bouw van het orgel moet deze het consigne hebben gekregen het westraam van de kerk vrij te laten. Hij stelde het orgel op in twee helften, verbonden door een lage kas, waarin klaviatuur en echowerk werden ondergebracht. Het kreeg ook nog een rugpositief. Het splitsen van orgels in twee helften werd in de Vlaamse orgelbouw van de achttiende eeuw vaker gedaan. De beide delen van het hoofdorgel hadden een harpvormig model, het rugpositief bezat een gebogen opspringende onderlijst en omvatte een boogvormig afgesloten middendeel dat waarschijnlijk zonder tussenstijlen overging in veel lagere zijvelden. Het gehele instrument was geplaatst op een galerij met gesloten onderbouw.\nDeze galerij werd in Vlaardingen herplaatst. Zij is met haar elegant gesneden panelen typerend voor de manier waarop in de Zuidelijke Nederlanden orgeltribunes werden vormgegeven. De openslaande deuren worden geflankeerd door zuilen met corinthische kapitelen, bij de gesloten panelen zijn pilasters aangebracht. Op de panelen in reli\u00ebf uitgevoerde muziekinstrumenten. Fraai is de borstwering in weelderige rococo vormen. Voluutvormen worden daarin gecombineerd met sterk gestileerde plantaardige elementen. Het voor het rococo typerende schuim is alom aan te treffen.\nIn sterk contrast met deze onderbouw staan de plechtstatige door Meere geleverde orgelkassen. De oorspronkelijke orgelkassen waren voor Vlaardingen niet geschikt, dus moest Meere iets geheel nieuws ontwerpen. De hoofdkas is een vergrote versie van de kas in Sommelsdijk (1821). Het meest opvallende element is wederom de forse gedeelde middentoren. De hogere aanzet van deze toren en de gebogen onderlijsten van de tussenvelden die de overgang vormen naar de zijtorens, maken Meere's inspiratiebron duidelijk: het orgel van de St-Laurens in Rotterdam. Hij neemt van deze illustere orgelkas overigens alleen de twee genoemde elementen over. De uit twee etages bestaande tussenvelden in Vlaardingen hebben de bij Meere gebruikelijke vlakke vorm. Verder ziet men in de kappen van de torens, ook bij het rugwerk, de door Meere graag toegepaste tandlijsten.\nHet rugpositief heeft een ander model. Het bestaat uit een driedelig middenstuk, dat met zijn gebogen vorm het model van de uit Gent meegenomen tribune volgt, en uit twee overhoeks geplaatste ronde zijtorens. De flauw gebogen middentoren rijst hoog uit boven de tussenvelden. De zijtorens die precies boven de zuilen naast de ingangsdeur zijn geplaatst, staan met het middendeel in een enigszins los verband.\nDe decoratie vertoont ook grote overeenkomsten met Sommelsdijk, maar is rijker. Bij het rugpositief overheersen bebladerde takken, boven in de torens gecombineerd met gevlochten bladslingers. Opmerkelijk zijn de zwanen tegen een achtergrond van waterplanten, die tussen de torens een plaats hebben gevonden. Op de middentoren zorgen dansende putti met muziekinstrumenten voor een vrolijke noot.\nDe decoratie van de hoofdkas is rijker en zwaarder. De vleugelstukken lijken op die in Twello (1819) en Sommelsdijk, maar bevatten meer instrumenten en ook enige bladen muziek. Uitzonderlijk bij Meere zijn de consoles onder de zijtorens met hun weelderige kariatiden. Onder de middentoren een console met rijk acanthusbladwerk. De blinderingen tussen de etages van de tussenvelden zijn verwant aan die in Sommelsdijk, maar rijker. Zo ziet men onder de tussenlijsten in de velden bladwerk met draperie\u00ebn, net iets zwaarder dan in Sommelsdijk en daarboven bladwerk dat hier, anders dan in Sommelsdijk, eindigt in een krul. Op de tussenlijst zelf is hier ook ornament aangebracht, een reeks bladelementen. Onder in de zijtorens is fraai eikenblad te zien. Bovenin zijn dat gestileerde plantaardige vormen met rijke draperie\u00ebn. Fraai zijn de bladranken waaruit twee C-voluten ontspringen, die de tussenvelden aan de bovenzijden afsluiten. Opvallend is dat de decoratie van de middentoren zeer terughoudend is, van onder naar boven afwisselend smalle bladranken en draperiewerk. In de kappen van de torens zijn nog gevlochten bladslingers te zien.\nOp de linker zijtoren ziet men Neptunus, duidelijk herkenbaar aan zijn drietand en natuurlijk met een goed herkenbare vis. Tenslotte was en is Vlaardingen een vissersplaats. Omdat de vis ook moest worden verhandeld, was het alleen maar passend dat men op de rechter toren de god Mercurius afbeeldde. Om duidelijk te maken dat men in Vlaardingen ook de kunsten niet vergat had men aanvankelijk op de middentoren de Parnassus, de berg van Apollo en de muzen, willen afbeelden. Jammer genoeg is niet bekend hoe men dat had willen doen. Er is in elk geval niets van gekomen. Misschien vreesden de kerkvoogden dat zij wat al te heidens zouden overkomen en zij vroegen Meere hoe hij het zou vinden als men daar een beeld van David zou aanbrengen. Meere's antwoord is bewaard gebleven. Hij achtte de combinatie van de antieke goden met 'een groot man uit de gewijde Bladeren' volstrekt onaanvaardbaar. Uiteindelijk werd op de middentoren alleen het stadswapen geplaatst.",
  "Part05_031ENGWI": "Dit orgel valt vooral op door zijn verlaagde middentoren en toont een opvallende overeenkomst met het Freytag-Schnitger orgel in Zuidhorn (dl 1790-1818, 83-85). Men lette op de vorm van de bovenlijsten van de tussenvelden en het labiumverloop daarin: beneden vrij steil oplopend, boven eveneens oplopend, maar minder steil en met een lichte kromming. Ook de welving van de middenpartij, die even opspringt, vindt zijn equivalent in Zuidhorn. Ook hebben beide orgels slechts vijf pijpen in de zijtorens.\nDe decoratie in de vormen van het empire is van een voorname verfijning en herinnert hier en daar aan die van het orgel te Akkerwoude (dl 1790-1818, 336-338). Men lette op de omgekeerde palmetten boven in de torens met de kleine draperietjes daartussen, die overigens iets spitser afhangen dan in Akkerwoude. Deze decoratie is niet zo verfijnd als die in Akkerwoude, maar wint het in raffinement van de bovenblinderingen in het iets oudere orgel in Wierum. Ook de vleugelstukken in Engwierum herinneren aan die in Akkerwoude: brede gesloten voluten. In Engwierum zijn deze met een slinger van bloemen en vruchten afgezet. De scheiding tussen de etages van de tussenvelden heeft iets van een gordijn met franje. De gesloten bovenlijsten van de velden worden omraamd door kleine blaadjes en bescheiden slingers. In de onderlijsten is een bloemenfries aangebracht. Op de middentoren ziet men een muziekinstrumententrofee met een lier als 'pi\u00e8ce de r\u00e9sistance', op de zijtorens met draperie\u00ebn versierde pauken, waaraan nog enige blaasinstrumenten zijn toegevoegd. Een viool treft men aan in het opzetstuk voor de klaviatuur, dat bestaat uit twee forse bebladerde C-voluten, waarin ook nog twee hoorns zijn verwerkt. Zij worden geflankeerd door spaarzaam met blad gedecoreerde S-voluten.",
  "Part05_032WAALW": "Een eenvoudig vijfdelig orgelfront dat vooral opvalt door zijn sterk verhoogde middentoren. De tussenvelden zijn gedeeld en vertonen een achterwaartse holling. Zij bevatten in overeenstemming met de Zuid-Nederlandse traditie een groot aantal kleine pijpen. De benedenvelden hebben een naar het midden aflopende labiumlijn, die een tegenbeweging krijgt van de tussenlijst die naar het midden oploopt. De bovenetage heeft een naar het midden oplopende labiumlijn en wordt aan de bovenzijde door een holle lijst afgesloten. Een zuidelijk element wordt ook gevormd door de smalle zijtorens die slechts vijf pijpen bevatten.\nDe decoratie is zeer sober. De console onder de middentoren is voorzien van enig eenvoudig bladwerk. Benedenblinderingen ontbreken. Aan de boveneinden van de pijpen zijn draperie\u00ebn aangebracht, voorzien van kwastjes. Op de bovenlijsten van de tussenvelden is een eenvoudige bladslinger te zien. Blijkens oude foto's bevonden zich vroeger op de torens afbeeldingen in trompe l'oeil van de drie hoofddeugden, van links naar rechts geloof, liefde en hoop, te vergelijken met de geschilderde beelden die zich eertijds op het orgel in de Broederenkerk te Zutphen (1828, thans te Heusden) bevonden. Dat zij zijn verwijderd is wel zeer betreurenswaardig.",
  "Part05_033WEESP": "Het eerste 19e-eeuwse orgel uit het Huis B\u00e4tz met een rugpositief. Dit rugwerk heeft de gebruikelijke vijfdelige opbouw en is te vergelijken met het iets oudere orgel te Nieuwenhoorn, alleen is het gedrongener van opbouw. Het hoofdwerk is echter opmerkelijk, door de ongedeelde velden naast de middentoren. Uitgangspunt voor dit concept was de beschreven vijfdelige reeds opbouw \u00e0 la Nieuwenhoorn. Het betrekkelijk omvangrijke instrument vroeg echter om een grotere breedtewerking. Deze werd verkregen door tussen de gebruikelijke gedeelde tussenvelden extra smalle ongedeelde velden aan te brengen. Deze werken door de vorm van hun bovenafsluiting enigszins als een draperie. Het is mogelijk dat dit idee is ontleend aan het Laurensorgel in Rotterdam, waar echter de gedeelde velden en de ongedeelde velden net omgekeerd waren geplaatst, dus de gedeelde velden naast de middentoren.\nDe decoratie bestaat voor een groot deel uit eikenbladeren. Boven in de torens ziet men een combinatie van eikenblad met draperie\u00ebn, bij de pijpvoeten zijn het alleen eikenbladeren. De vleugelstukken bestaan bij hoofd-en rugwerk uit slingers van bladwerk en vruchten. Tussen de etages van de tussenvelden bevindt zich een band met door rechthoekige verbindingsstukken aan elkaar gekoppelde ringen, alles omkaderd door bladwerk. In de kappen van de torens van het hoofdwerk zijn de van Amersfoort en Nieuwenhoorn bekende rozetjes te zien. Bij het rugwerk ontbreken deze. Onder het rugwerk bevinden zich aan verschillende ophangpunten bevestigde slingers. Op de torens van beide kassen zijn lage gecanneleerde voetstukken voor de bekroningen aangebracht. Op de middentoren van het rugwerk ziet men het in eikentakken gevatte stadwapen, op de zijtorens bescheiden instrumententrofee\u00ebn. Het hoofdwerk wordt in het midden bekroond door een grote door putti vastgehouden wijzerplaat. Op de zijtorens zijn bazuinblazende engelen te zien.",
  "Part05_034HULSB": "Het front van dit orgel is op het eerste gezicht moeilijk te plaatsen. Een instrument met een vergelijkbare negendelige opbouw is in de verre omtrek niet te vinden. Denkt men echter de buitenste torens en velden weg, dan ontstaat een ander, vertrouwder beeld. Wat dan overblijft heeft een onmiskenbare overeenkomst met het uit 1818 daterende orgel in Geulle van de hand van Joseph Binvignat (dl 1790-1818, 342-344). Men vergelijke de vlakke zijtorens, en de tussenvelden met gebogen aflopende bovenlijsten. Enige verschillen zijn er wel: de middentoren in Hulsberg vertoont een flauwe spitsvorm, terwijl die in Geulle flauw gebogen is. Verder springen de kappen van de torens in Hulsberg breder uit dan in Geulle. Dit zijn echter geen verschillen van wezenlijk belang. Het is dus mogelijk dat wij hier met een orgelkas van Binvignat te maken hebben, die gezien de overeenkomst met Geulle aan de ene kant en de wat rijkere decoratie aan de andere kant, uit omstreeks 1823 zou kunnen stammen.\nEr zijn nu twee mogelijkheden. In het eerste geval heeft de oorspronkelijke bouwer een negendelig front willen ontwerpen en daarvoor een vijfdelige middenpartij \u00e0 la Geulle als uitgangspunt genomen en dat met de zijgedeelten uitgebreid. In het tweede geval zijn de zijgedeelten op een later, niet nader te bepalen tijdstip aan de oorspronkelijk vijfdelige kas toegevoegd. Hoe dit zij, het geheel vertoont duidelijk een uniforme vormgeving. De huidige gedeeltelijk opengewerkte onderkas en het niet zeer fijngevoelig vormgegeven lijstwerk onder het front kunnen heel goed van Pereboom & Leijser stammen.\nOf al het snijwerk tot de oorspronkelijke aanleg behoort, staat niet vast. De blinderingen van de vlakke zijtorens van de middenpartij vertonen een soort meanderrand en daaronder spitse blaadjes in een omlijsting van dezelfde vorm. De blinderingen in de andere torens vertonen geabstraheerd bladwerk met daarboven wat moeilijk te karakteriseren voluutvormen. Bij de velden ziet men alleen gestileerd bladwerk. De vleugelstukken bestaan uit wat gecompliceerd in elkaar grijpende S-vormige ranken.",
  "Part05_035KRIMP": "Twee elementen zijn opvallend aan dit typisch Vlaamse orgel: de S-vormige bovenlijsten van de tussenvelden en het merkwaardige onderpositief. Andere kenmerken zijn karakteristiek voor de Vlaamse orgelbouw in het algemeen: het ontbreken van benedenblinderingen en het geringe aantal pijpen in de torens: vijf pijpen in de middentoren en drie in de zijtorens.\nDe vorm van de bovenlijsten verwijst naar Vlaanderen, dat wil zeggen de huidige provincies Oost- en West-Vlaanderen. Men vindt in dit gebied 18e-eeuwse orgels met bovenafsluitingen in de tussenvelden, van een  gecompliceerd in- en uitzwenkend model. Het fronttype te Krimpen is waarschijnlijk op te vatten als een versoberde versie daarvan.\nOpmerkelijk is de vorm van het ten dele gereconstrueerde onderpositief. Onderpositieven waren in de orgelbouw in Vlaanderen zeer gebruikelijk. Meestal werden deze echter voorzien van een frontje met de gebruikelijke torens. Zie bijvoorbeeld het Van Peteghem-front in de Gereformeerde Kerk te Noordwijk aan Zee uit 1782 (dl 1769-1790, 251-253). Soms werden in dit positief de vormen van het hoofdwerk herhaald. De maker van het orgel in Krimpen volgt dit gebruik niet na. Hij heeft kennelijk een meer neo-classicistisch idee in zijn hoofd gehad. In de onderkas is een middenpartij aangebracht, geflankeerd door twee ionische pilasters waarin een boogveld is uitgespaard. Het rechte benedendeel van dit boogveld is het eigenlijke front van het onderpositief. In de boog daarboven is bij de restauratie in 1984 een waaiervormige decoratie aangebracht, wat op zich niet ongebruikelijk is. Wel ongebruikelijk is het echter dat deze decoratie gevormd is uit korte conische pijpen, waarvan de corpora en voeten niet veel in lengte verschillen. De verdere decoratie is sober. In de consoles onder de torens is bladwerk aangebracht, bij de zijtorens eindigen deze in druiventrossen. De blinderingen in de torens vertonen betrekkelijk eenvoudige voluutvormen. Op de zijtorens opzetstukken, bestaande uit ter weerszijden van een middenstijl aangebracht V-vormig uitwaaierend bladwerk.",
  "Part05_036GRAVE": "Dit orgel heeft in grote lijnen dezelfde vijfdelige opbouw als Nieuwenhoorn (1821). Toch zijn er belangrijke verschillen. De zijtorens zijn hier hoger opgetrokken, waardoor het geheel wat stijver werkt, wat hoger in de schouders zou, men kunnen zeggen. De decoratie is vrijwel identiek aan die van het iets oudere orgel in Weesp (1823). Als vleugelstukken dienen slingers van eikenbladeren en eikels. Boven in de torens ziet men een combinatie van draperie\u00ebn en eikenbladeren, aan de pijpvoeten ziet men alleen eikenblad. De etages van de velden worden gescheiden door een band van met elkaar verbonden ringen, gelardeerd door eikenblad. Bij de bekroningen wordt Weesp niet gevolgd. Men ziet hier weer de gebruikelijke instrumententrofee op de middentoren en vazen op de zijtorens.\nDe in Weesp op de kappen van de torens aanwezig rozetjes zijn hier achterwege gebleven.",
  "Part05_037TETER": "Het front van dit orgel is een reconstructie, gebaseerd op de maatvoering van de bewaard gebleven onderkas. Dit leverde een een voor de Zuid-Nederlandse orgelbouw typerende opbouw op van een ronde middentoren met zeven pijpen, brede ongedeelde middenvelden en smalle zijtorens van vijf pijpen. Als blinderingen dienen draperie\u00ebn met lambrequins.",
  "Part05_038VEEND": "Een wat merkwaardig onsamenhangend geheel, het front van dit orgel, \u00e9\u00e9n van de grootste instrumenten die Timpe heeft vervaardigd. Hij bouwt het op uit een aantal vertrouwde componenten, maar verandert daarbij de proporties. Bezien wij eerst de hoofdkas. Kern is een vijfdelige opbouw, zoals Timpe meerdere keren toepaste, onder andere in Middelbert (1822), met ronde torens en vlakke gedeelde tussenvelden met horizontale scheidingen tussen de etages. Dit frontmodel heeft hij hier echter op een merkwaardige manier opgerekt, door de tussenvelden en de zijtorens extreem te versmallen. Deze laatste bevatten slechts vijf pijpen. Dit vijfdelige front was het uitgangspunt. Nu moest een overgang worden gevonden naar de zestien-voets pedaaltorens. Timpe bewerkstelligde dit door de tussenvelden aan de buitenzijde van de zijtorens te herhalen en daaraan nog een breed ongedeeld veld toe te voegen. Daarbij liet hij de pedaaltorens aansluiten. De beide overgangsvelden worden gescheiden door een brede stijl en worden aan de bovenzijde slechts door enig betrekkelijk rudimentair snijwerk afgesloten. Daardoor heeft de overgang van middenpartij naar pedaaltorens iets onafs.\nHet rugpositief vindt zijn oorsprong in een ander bestaand fronttype, namelijk dat van het orgel te Zuidhorn uit 1793 van Freytag en Schnitger (dl 1790-1818, 83-85). Ook dit is fors opgerekt, maar niet zo extreem als de hoofdkas. De combinatie van beide onderdelen is thans niet optimaal doordat bij de nieuwbouw in 1928 de gehele onderbouw van de hoofdkas is gesloopt.\nHet snijwerk is vervaardigd door H.A. ter Reegen. De blinderingen zijn, gemeten naar de forse omvang van dit orgel, nogal bescheiden. Zij bestaan voor het grootste gedeelte uit C-voluten, gecombineerd met soms wat rudimentair bladwerk. Fraai zijn de opzetstukken op de borstweringen ter weerszijden van het rugwerk, een rank samenstel van voluten en terughoudend bladwerk.",
  "Part05_039ZWOLL": "Dit in 1822 begonnen orgel is het enige instrument van Scheuer met een rugpositief. Hoofd- en rugwerk hebben beide dezelfde vorm. Scheuer volgt hier zijn vertrouwde vijfdelige schema met vlakke tussenvelden en drie ronde torens, maar hij past hier voor het eerst gedeelde tussenvelden toe. Zij hebben naar het midden oplopende scheidingslijsten en een tegengesteld labiumverloop, beneden naar het midden aflopend, boven naar het midden oplopend.\nEr is van dit orgel een ontwerptekening bewaard die van het uitgevoerde orgel in een aantal opzichten afwijkt. Zo valt op dat de zijstijlen van de torens op de tekening breder zijn dan bij het orgel zoals wij dat thans zien. Afgezien daarvan is de hoofdvorm bij de bouw niet veranderd. Bij de decoratie echter des te meer.\nOp de tekening is het orgel geplaatst op een dorische tribune met een borstwering, waarin sierlijke spits-ovale openingen en gesloten delen met een in reli\u00ebf uitgevoerde vaas. Op de leuning een op een aantal kleine vazen opgehangen slinger. Bij de uitvoering werd dit alles drastisch versoberd. De zuilen behielden de vorm van het ontwerp, maar het dorische fries verdween, terwijl de spitsovalen van de borstwering werden vervangen door een forse entrelac-lijst.\nOok aan het snijwerk van het orgel zelf veranderde een en ander. Op de tekening ziet men boven in de torens van het hoofdwerk aan ringen opgehangen bladslingers; in de torens van het rugwerk zijn draperie\u00ebn te zien, die terugkeren boven de tussenvelden. De benedenblinderingen bestaan uit simpele voluutvormen. Boven de tussenvelden van het hoofdwerk is een dichte gebogen lijst aangebracht met een gevlochten bladslinger. De scheiding tussen de etages wordt begeleid door bladwerk. Het meest opmerkelijke zijn wel de vleugelstukken van het hoofdwerk: bovenaan een grillige bladrank, waaraan een forse door bladeren afgebiesde C-voluut is aangebracht, waaraan weer een bladrank ontspringt.\nBij de bouw van het orgel werd dit allemaal anders. Boven in de torens kwamen vrij smalle partijen van klein bladwerk. De tussenvelden van hoofd- en rugwerk kregen de bij Scheuer al eerder toegepaste aan twee zijden afhangende slingers. Daaronder werden sterk gestileerde ranken aangebracht, vooral bij het rugwerk bijna geheel van de plantenvorm losgemaakt. Tussen de etages van de velden kwamen nu zeer slanke golfranken met bloemen, waaronder draperie\u00ebn, van een model zoals veelvuldig werd toegepast door Albert van Gruisen. Op dezelfde plaats bij het rugwerk ziet men alleen de bloemenranken, de draperietjes ontbreken. De vleugelstukken kregen de vertrouwde vorm van een S-vormige krul met bloem en afhangende slinger. In afwijking van het ontwerp werd onder de kas van het rugwerk tussen de torenconsoles een bladslinger \u00e0 la Abraham Meere aangebracht.\nOok bij de bekroningen van de torens bestaan er verschillen tussen ontwerp en uitvoering. Bij het ontwerp zou de zijtorens van het rugwerk worden bekroond door vazen. Vanaf de niet bekroonde middentoren liep een slinger naar deze vazen toe. Op de torens van het hoofdwerk waren beelden van David met twee bazuin blazende engelen gedacht. Bij de uitvoering kwamen op de torens beelden van de drie kardinale deugen, geloof, hoop en liefde, terwijl David met zijn metgezellen naar het rugpositief verhuisde. De deugden zijn in de loop van de 20e eeuw verdwenen, waarna David en zijn twee engelen op het hoofdwerk werden geplaatst. In 1988 keerden zij naar het rugpositief terug.",
  "Part05_040BEESD": "Deze voor een ouder instrument vervaardigde kas heeft een vijfdelige opbouw met drie ronde torens en vlakke ongedeelde velden. De decoratie is voor een groot deel uit eikenbladeren samengesteld. Boven in de torens zijn zij gecombineerd met draperie\u00ebn. Opvallend is de brede bladband boven de tussenvelden. Onder de torens bevinden zich acanthusvormige consoles. Men ziet daar ook een slinger die aan meerdere ophangpunten is bevestigd, zoals die ook bij het rugpositief in Weesp (1823)voorkomt. De middentoren wordt bekroond door een instrumententrofee, de zijtorens door eenvoudige vazen op een opvallend hoge voet. Thans ontbreken vleugelstukken. Het is niet bekend of zij er ooit zijn geweest.",
  "Part05_041BLADE": "De bovenbouw van dit met mahoniehout afgewerkte kabinetorgel vertoont grote overeenkomsten met het door Hendrik Hermanus Hess gebouwde instrument in de Hervormde Kerk te Lobith uit ca 1790 (dl 1790-1818, 34-35). Het neoclassicisme manifesteert zich heel duidelijk in het driehoekige tempelfronton dat evenals te Lobith ongebroken is. De frontindeling is eveneens verwant, al zijn er ook verschillen. In Lobith ziet men een rechthoekig middenveld van vijf pijpen, geflankeerd door respectievelijk tweedelige tussenvelden en smalle zijvelden van drie pijpen. In Bladel ziet men ook een groot middenveld, nu van zeven pijpen en, anders dan te Lobith, rondbogig van vorm. De zijvelden hebben ook hier drie pijpen. De tusenvelden zijn ook hier tweedelig, alleen bevatten de (hier kortere) bovenvelden geen pijpen, maar hebben zij beide een lier als versiering. Op de hoeken zuiltjes met messing kapitelen. Deuren zijn niet aanwezig.\nDe onderkast is zeer sober. De klaviatuur bevindt zich in een verdiepte nis die door jaloeziedeuren kan worden afgesloten. De onderkast bevat twee deuren en is op de hoeken wederom voorzien van zuiltjes met messing kapitelen.",
  "Part05_042DREU": "Dit vijfdelige schijnfront met drie ronde torens en gedeelde tussenvelden met parallel labiumverloop, doet op het eerste gezicht enigszins aan Naber denken. Bij de meeste Naber-fronten is de decoratie plastischer en minder transparant, zodat wij waarschijnlijk toch niet met een werk van diens hand te maken hebben. Het snijwerk boven de tussenvelden, bestaande uit sierlijke voluten, is zeer doorzichtig van karakter, evenals de blinderingen boven aan de pijpen in de torens. Deze bestaan uit ranke draperie\u00ebn, gecombineerd met bebladerde twijgen, alles samengebonden door een strik. De benedenblinderingen van de torens maken een massievere indruk: takken met gestileerd eikenblad samengebonden door een strik. Tamelijk ongebruikelijk is het snijwerk bij de pijpvoeten met zijn sterk gestileerde bladtakken. De vleugelstukken zijn zeer plastisch en bestaan beide uit twee S-vormig gebogen takken, de een bebladerd, de ander kaal, die elkaar snijden. Zij eindigen onder in forse bladranken en een rozet. Fraai verzorgd zijn de consoles onder de torens met hun bladwerk en hun pijnappels.",
  "Part05_043ELBUR": "De orgelkas werd naar een schets van de orgelmaker vervaardigd door de architect H. van Lunteren, waarschijnlijk dezelfde die bekend werd als tuinontwerper en de bouwer van kasteel Sandenburg bij Nederlangbroek.\nEr zijn verschillende interessante dingen op te merken aan dit orgel, dat is geplaatst voor een reusachtig op de wand geschilderd baldakijn met lambrequins en afhangende draperie\u00ebn. De middenpartij van de hoofdkas is vijfdelig met drie ronde torens en vlakke gedeelde middenvelden met een horizontale scheiding tussen de etages. Dit is het schema dat ook Abraham Meere veel toepaste, bijvoorbeeld in Twello (1819). Aangezien Meere's compagnon bij dit werk, Naber, dit in zijn eerste zelfstandige werkstuk in Terwolde (1827) vrij nauwgezet zou volgen, ligt het voor de hand dat het orgel in Twello ook bij het Elburgse ontwerp van invloed is geweest. Men lette op de dorische tribune met afgeronde hoeken en op de Meere-achtige slinger bij de consoles onder het rugwerk. Tot zover is alles goed te plaatsen. Maar dan wordt het heel anders: aan het zojuist beschreven middengedeelte worden holle naar voren buigende velden toegevoegd die de overgang vormen naar forse pedaaltorens, die lager aanzetten dan de middenpartij inclusief de overgangsvelden en, wat in Noord Nederland uitzonderlijk is, aanzienlijk hoger zijn dan de middentoren. Dit geeft het orgel een sterk Frans accent, wat gezien Quelhorsts leertijd bij de Frans geori\u00ebnteerde orgelmaker Jacob Courtain niet behoeft te verbazen. Heel merkwaardig is de sterke uitkraging van het bovendeel van de kappen van de torens, waardoor het lijkt alsof zij enorme hoeden dragen. Iets dergelijks heeft bij andere orgels geen parallel. Misschien is het een inventie van de architect Van Lunteren.\nHet rugpositief heeft een vijfdelige opbouw met drie ronde torens en gedeelde vlakke tussenvelden. De afscheiding tussen de etages van de velden loopt hier echter naar de zijkant af en is niet horizontaal zoals bij het hoofdwerk. De pijpen in de benedenvelden hebben een naar buiten oplopende labiumlijn, de bovenvelden een horizontale. Iets dergelijks is noch in ander werk van Quelhorst, noch van zijn compagnon Naber te vinden.\nHet snijwerk is vervaardigd door de beeldhouwer Johannes Donker (1795-1835) uit Amsterdam. Zijn werk heeft een hoge kwaliteit. Het blinderingssnijwerk bestaat voor een belangrijk deel uit C- en S-voluten, gecombineerd met bladwerk. De inventiviteit waarmee deze vormen zijn toegepast, is opmerkelijk. Men neme bijvoorbeeld de blinderingen onder in de pedaaltorens. Men ziet daar hoe zich links en rechts uit rankwerk een krakelingvormige voluut ontwikkelt die op haar beurt overgaat in een opengewerkte palmet in het midden. Ingenieus is ook het samenstel van C- en S-voluten met bloemmotieven onder in de middentoren van het rugpositief. Fraai zijn ook de bovenafsluitingen boven de tussenvelden van het rugwerk, waar uit \u00e9\u00e9n der bladen van een gestileerde rank, waarschijnlijk op te vatten als een palmtak, een twijg met eikenloof ontspringt. De velden van het hoofdwerk worden aan de bovenzijde afgesloten door slingers van eikenblad. De  pedaaltorens worden gedragen door gevleugelde hermen, een motief dat ook aan het begin van de achttiende eeuw wel werd toegepast. De vleugelstukken van het rugwerk zijn bescheiden, een eenvoudige S-voluut met bladwerk. Die van het hoofdwerk daarentegen zijn alles behalve bescheiden: weelderige eikenbladranken, waar een lint met kwasten doorheen is genoopt en waarin een keur van muziekinstrumenten is opgehangen. Muziekinstrumenten treft men ook aan in de opzetstukken op de pedaaltorens. Erboven is een vlammend hart te zien, waarvan een lint met strik dat uitloopt in twee kwasten. Op de tussentorens zijn vlampotten geplaatst.\nOpmerkelijk is de bekroning van de middentoren. Hoofdelementen zijn de lier met gekruiste palmtakken en de reusachtige zonneklok erboven, die in 1804 voor het vorige orgel was aangeschaft en was vervaardigd door de klokkenmaker Goossen Teunissen uit Oldebroek. Rechts ziet men een staand boek, met het opschrift 'BIBLIA', daarnaast een liggend boek met twee zware sloten en een brandende olielamp erop. Vermoedelijk stellen deze twee boekdelen het Oude - en het Nieuwe Testament voor. Aan de linker zijde staat een opengeslagen boek met wat verkreukelde bladzijden. Op de linker pagina is te lezen 'HET BOEK DER PSALMEN'. Verder zijn daar nog de teksten van de drie eerste psalmen aangeduid. Wat kan de reden zijn dat men dit psalmboek zo nadrukkelijk op het orgel plaatste? In de tijd dat het orgel tot stand kwam was er in de Hervormde Kerk een heftige controverse aan de gang over de invoering van de zogeheten evangelische gezangen. Misschien dat het psalmenboek op de middentoren het standpunt van de Elburgse kerkenraad moest weergeven. Al te duidelijk kan dit getuigenis toch niet hebben gewerkt, want het opschrift in het boek is vanuit de kerk met het blote oog niet te lezen.\nOp het rugwerk drie beelden, die ook het rugwerk van het vorige orgel hebben gesierd. Zij werden vervaardigd in 1804 door de Amsterdamse beeldhouwer Ferd. Richter. In het midden ziet men een staande koning David met harp, op de zijtorens staande vrouwen, links met een bazuin en vermoedelijk een toorts, rechts met een gamba en in haar hand een boek.\nIn de kappen van de rugwerktorens zijn rozetten te zien, in de torenkappen van de hoofdkas eveneens, maar dan aan de zijkanten uitgebreid met een liggend bloemmotief. De verder nauwelijks bekende beeldhouwer Donker heeft met het beeldhouw- en snijwerk aan dit orgel een overtuigd bewijs van zijn kunnen geleverd.",
  "Part05_044HUIZ": "In zijn opbouw is dit orgel een iets grotere versie van het instrument in Wierum (1821), dat op zijn beurt weer was afgeleid van dat in Akkerwoude (dl 1790-1818, 336-338). De opbouw is bijna gelijk aan die in Wierum, alleen is het aantal pijpen in de middentoren geringer: in het benedengedeelte zeventien, in het bovendeel dertien. Ook hier weer gesloten lijsten in de velden en een tegengesteld labiumverloop. De pijpen in de benedenvelden en in de torens hebben opgeworpen ronde labia. In de bovenvelden hebben zij ingeritste spitse labia.\nHet blinderingssnijwerk bestaat grotendeels uit slanke golfranken, met hier en daar een bloemmotief. In de zijtorens worden zij verrijkt met lichte draperie\u00ebn met kwasten. Fraai is het snijwerk boven in de eerste etage van de middentoren. Temidden van de bladranken ziet men hier een motief dat enigszins op een paddestoel lijkt, gecombineerd met bloempjes. Blinderingen aan de pijpvoeten ontbreken. De vleugelstukken hebben de vorm van een klassieke voluut, maar dan geheel opengewerkt met bladwerk, waartussen een schildje met bloemen erop en paddestoelachtige ornament, zoals dat ook in de middentoren is te zien. Op de middentoren een lier, omgeven door luchtig rankwerk, met blaasinstrumenten gekruist ervoor. Op de zijtorens vazen met draperie\u00ebn, bekroond door een rozet waaruit spitse bladeren ontspruiten.",
  "Part05_045WADNX": "Een orgel met een vijfdelig front, bestaande uit een hoog oprijzende ronde middentoren, vrij smalle ongedeelde tussenvelden en smalle ronde zijtorens van vijf pijpen. Het verschil in volume tussen de zijtorens en de middentoren, die vroeger door een open hekwerk werd bekroond, is het meest opvallende kenmerk van dit orgel.\nDe consoles onder de toren vertonen gestileerd bladwerk, de vleugelstukken hebben de vorm van een opengewerkte voluut waarin muziekinstrumenten zijn opgenomen. De blinderingen bestaan uit metalen platen waarop een beschildering is aangebracht. Boven in de torens ziet men draperie\u00ebn, aan de pijpvoeten bebladerde takken en boven de tussenvelden een aan een bladslinger opgehangen draperie met gekruld bladwerk. Op de zijtorens staande engelen met bazuinen. Het orgel is geplaatst op een door ionische zuilen gedragen uitspringende gedeelte van een galerij, die verder door een gesloten muur wordt ondersteund. Fraai is het bovendeel van de borstwering met een combinatie van ovalen en sferische ruiten.",
  "Part05_046HELV": "Een eenvoudige doch sierlijke driedelige kas, bestaande uit een ronde middentoren en brede holle zijvelden. Volgens Broekhuyzen moet deze orgelkas een werkstuk zijn van Abraham Meere. Andere bronnen voor diens auteurschap zijn er niet. Meere vervaardigde in ieder geval in 1828 een kas voor de Hervormde Kerk te Linschoten, met een vergelijkbare driedelige opbouw.\nDe tribune is voor Meere niet zeer karakteristiek; zij wordt gesteund door twee dorische zuilen en is voorzien van neuten. De orgelkas is in de tribune ingebouwd, waardoor de vleugelstukken pas hoog aanzetten. Deze vleugelstukken hebben de vorm van een eenvoudige voluut met krul, ook niet zeer typerend voor Meere. De blinderingen zijn vrij grof. Bij de pijpvoeten ziet men bladvoluten, in de velden S-vormig, in de toren C-vormig. Bovenin een afwisseling van draperie\u00ebn en vrij grof bladwerk. De vormen van dit snijwerk hebben in het andere werk van Meere geen equivalent. Dit is wel het geval met de beelden. De zittende David op de middentoren en de bazuin blazende engel op de linker toren vertonen vrij grote overeenkomsten met de beelden op het Meere-orgel in Linschoten. De rechter engel is weer iets anders. Misschien moeten wij de wat grove ornamentiek zien als een overgang naar de veel plastischer vormen die Meere's twee laatste orgels in Linschoten en Hillegersberg (1830) kenmerken. Onder de middentoren het alliantiewapen van de schenkers, Jhr. M.B.W. De Jonge van Zwijnsbergen en zijn vrouw Jkvr. Orth van Nijenrode.",
  "Part05_047ANKEV": "Bij de herplaatsing in de nieuwe kerk in 1929 werd het orgel met het front tegen \u00e9\u00e9n van de zijmuren van het zangkoor geplaatst, zodat het vrijwel niet te ziens is. Verder werd het om onnaspeurlijke redenen zwaar verminkt: de kappen van de torens werden verwijderd en vrijwel al het snijwerk verdween. Alleen het snijwerk tussen de etages bleef behouden. Dit heeft dezelfde vorm als dat in Vinkeveen, Harderwijk en De Hoef: bij de bovenetage een bladtak en beneden draperievormige bladslingers met linten. De verdere decoratie zal dus ook wel gelijk zijn geweest. De opbouw van het front is in Ankeveen echter iets anders dan bij de genoemde orgels. Het bevat ook drie ronde middentorens en vlakke gedeelde tussenvelden. De middentoren heeft echter negen pijpen (Vinkeveen en De Hoef zeven) en de zijtorens bevatten er vijf evenals Harderwijk (Vinkeveen en De Hoef zeven). Klaarblijkelijk heeft Beekes in dit vroege werk wat met deze aantallen ge\u00ebxperimenteerd om later tot de algemeen gebruikelijke werkwijze terug te keren. De grote bazuinblazende engelen die thans op de zijtorens staan, zijn afkomstig van het vroegere barokke hoogaltaar. In de torenruimte ziet men twee kleine engeltjes met bazuin en viool. Deze horen waarschijnlijk oorspronkelijk wel bij het orgel.",
  "Part05_048GOUDA": "Dit orgel moet afkomstig zijn uit de RK kerk te Edam. Volgens Broekhuyzen bevond zich in deze kerk een orgel, vervaardigd in 1804 door de Amsterdamse orgelmaker Hendrik Buijing en in 1825-'26 bij de verbouwing van de kerk vernieuwd en verbeterd door L. van den Brink.\nHet front van het orgel dat zich thans te Gouda bevindt, heeft een eenvoudige vijfdelige opbouw, bestaande uit een ronde middentoren, gedeelde holle enigszins schuin geplaatste tussenvelden en spitse zijtorens. Wat vooral opvalt is het relatief grote aantal kleine pijpen in de tussenvelden. In de benedenvelden is een flauw naar het midden aflopende labiumlijn te zien; in de bovenvelden een nog flauwer oplopende, bijna rechte labiumlijn. Factuur en constructie doen denken aan het werk van Leonard van den Brink. Verder vertoont het front een vrij sterke overeenkomst met Van den Brinks orgel in de St. Bavokerk te Heemstede-Berkenrode (1832). De opbouw is bij beide orgels gelijk, alleen zijn in Heemstede de velden geheel vlak en is het verloop van de labiumlijnen iets anders; in Heemstede lopen zij in de beneden-tussenvelden iets sterker naar het midden af, terwijl zij in de bovenvelden geheel recht zijn. Men zou dit als een consequentere uitwerking kunnen beschouwen van wat het Goudse orgel te zien geeft. Een en ander betekent dat dit orgel zijn huidige uiterlijk te danken moet hebben aan de verbouwing door Van den Brink in 1826.\nOok een vergelijking met het uit de Hervormde Kerk te Heemstede afkomstige Van den Brink-front in de Gereformeerde Kerk te Kornhorn (dl 1790-1818, 345-347) is interessant. In afwijking van de andere orgels van Van den Brink heeft dit front ongedeelde tussenvelden, maar verder zijn er toch overeenkomsten van belang. Zo zijn de bladslingers bij beide fronten duidelijk verwant in vormgeving, evenals de consoles onder de middentorens. Bovendien zijn twee van de drie beelden op beide orgels vrijwel identiek: de linker engel en de zittende koning David.\nDe zeer forse vleugelstukken in Gouda hebben bij de andere orgels van Van den Brink geen equivalent. Misschien zijn zij later toegevoegd. De blinderingen bestaan voornamelijk uit slakkenhuisachtige C-voluten, op vaak ingenieuze wijze met elkaar gecombineerd.",
  "Part05_049HARDB": "Dit in reconstructie tot ons gekomen orgelfront is voor de vroege negentiende eeuw nogal uitzonderlijk. Kern is een vijfdelige partij bestaande uit een ronde middentoren, smalle ongedeelde tussenvelden en spitse zijtorens. Hieronder zijn vier pijpvelden aangebracht, wat het effect geeft van een onderpositief, ofschoon het instrument voor 1942 slechts \u00e9\u00e9n manuaal had. Dit geheel wordt omraamd door twee zeer zware in de borstwering geplaatste torens, die associaties wekken met het zogeheten Hamburger Prospekt. Het is niet mogelijk dit orgel ergens in een bepaalde ontwikkelingslijn onder te brengen.\nDe detaillering is eenvoudig, de bovenblinderingen bestaan uit draperie\u00ebn, terwijl bij de pijpvoeten vrij grove bladtakken zijn aangebracht. Als vleugelstukken dienen twee boven elkaar geplaatste S-voluten. De bekronende beelden, die in 1981 werden gereconstrueerd door de beeldhouwer J. Oosting uit Hardenberg, stellen voor koning David met harp en twee bazuin blazende engelen.",
  "Part05_050STEVE": "Een voorbeeld van het eenvoudige driedelige fronttype, zoals dat in de Zuidelijke Nederlanden werd toegepast. Het omvat een ronde middentoren van vijf pijpen en twee brede ongedeelde zijvelden met een schuin aflopende bovenlijst. De stijlen zijn tamelijk breed en worden aan de buitenzijde bekroond door een smaller vierkant bovenstuk. Zoals gebruikelijk bij Zuid-Nederlandse orgels, ontbreken blinderingen bij de pijpvoeten. Boven de velden is een decoratie aangebracht die bestaat uit drie voluten, op ingenieuze wijze gecombineerd met bladwerk. De blinderingen in de toren zijn opgebouwd uit telkens twee gekoppelde C-voluten, met in het midden een bladpartij. De vleugelstukken zijn vernuftig van opbouw: een langgerekte S-voluut, een aantal vruchten en een forse meanderachtige krul onderaan. Het omvangrijke opzetstuk voor de klaviatuur vertoont moeilijk benoembare abstracte vormen en valt vooral op door de grote krul in het midden, boven het Nederlandse rijkswapen. De eenvoudige galerij met simpele pilasters en ruitvormige opgelegde panelen vormt met haar terughoudende waardigheid een passende ondersteuning voor dit sobere, maar sierlijke orgel.",
  "Part05_051ZWOLL": "Uitgangspunt voor de compositie van dit orgelfront is een vijfdelige opbouw, zoals toegepast door Abraham Meere, bijvoorbeeld te Twello (1819). Bij het rugwerk wordt dit schema in een ietwat gecomprimeerde vorm vrijwel letterlijk gevolgd. Bij het hoofdwerk wordt het echter uitgebreid met gedeelde en geronde zijvelden, die opvallen door hun vrij grote breedte en wellicht zijn nagevolgd van het rugpositief in de St-Micha\u00ebl in Zwolle.\nHet orgel is opgesteld op een tribune die rust op ionische zuilen. In de borstwering ziet men aan beide zijden van het rugwerk festoenen met muziekinstrumenten erin verwerkt. Erboven een opengewerkt golfrankenfries.\nDe blinderingen vertonen weliswaar enige overeenkomst met die van het iets oudere orgel in Elburg, maar missen toch de inventiviteit die dat snijwerk kenmerkt. Het is dus vrijwel zeker van een andere hand. Het bestaat uit een combinatie van voluutranken met eikenbladwerk. Sierlijk zijn de S-voluten bij de pijpvoeten in de tussenvelden van het rugwerk. Opvallend is het snijwerk boven tussenvelden van zowel hoofd- als rugwerk dat bestaat uit twee gekoppelde C-voluten waaruit een eikentak ontspringt. Men vindt dit terug in het eerste door Naber zelfstandig gebouwde orgel in Terwolde (1827). Boven in de onderste etage van de tussenvelden van het hoofdwerk vindt men eikenloof in combinatie met draperie\u00ebn. De decoratie van de zijvelden bestaat weer voornamelijk uit S-voluten. Geestig zijn de draperie\u00ebn in het gedeelte van de onderkas onder de zijvelden. De vleugelstukken van het rugpositief bestaan uit in voluutvorm gebogen eikenranken die eindigen in een bloemvormige krul. Bij het hoofdwerk zijn de vleugels veel rijker. Vrij forse gestileerde ranken, afgewisseld met eikenbladeren en bloemen en doorspekt met muziekinstrumenten en bladmuziek. Men lette nog op de decoratie van de kappen van de torens. Bij het bovenwerk zijn dit rozetten, bij het rugpositief rozetten met eikenbladeren verbreed. In Elburg komen vergelijkbare rozetten voor, hier is de plaats echter net omgekeerd, de enkele rozetten op het hoofdwerk, de gecompliceerdere vormen op het rugpositief.\nOp de middentoren van het hoofdwerk bevindt een staande David met harp, geflankeerd door bazuin blazende engelen. Op de middentoren van het rugwerk Davids tegenhanger uit de klassieke mythologie, de god Apollo met zijn lier.",
  "Part05_052HARWK": "Dit tweede 19e eeuwse orgel met rugwerk van het Huis B\u00e4tz kwam tot stand tussen 1825 en 1827. Het rugpositief heeft een vijfdelige opbouw, maar wijkt af van de oudere vijfdelige B\u00e4tz-fronten uit deze tijd, doordat hier wordt teruggegrepen op het model zijtorens dat ook kan worden opgevat als geronde zijvelden, een opzet enige keren toegepast door Gideon Thomas B\u00e4tz, bijvoorbeeld in 1787 te Breukelen (dl 1769-1790, 337-339).\nBij het hoofdwerk speelde hetzelfde probleem als in Weesp, namelijk de noodzaak van een grotere breedte-ontwikkeling. Ook hier werden aan de gangbare vijfdelige opbouw twee extra velden toegevoegd. Deze werden echter niet, zoals in Weesp, naast de middentoren geplaatst, maar aan de buitenkant, naast de zijtorens. Zij zijn hol en lager dan de zijtorens en steken met de neuzen van hun bovenlijsten over de buitenste stijlen van de zijtorens heen.\nDe decoratie bestaat, evenals te Weesp en 's-Graveland en Nieuwenhoorn, grotendeels uit eikenblad, boven in de torens gecombineerd met draperie\u00ebn. Een nieuw trekje, vergeleken bij genoemde orgels, is dat de gevlochten slingers die de tussenvelden bij genoemde orgels afsluiten, hier zijn vervangen door echte draperie\u00ebn, wat een geslotener en strenger beeld oplevert. Opmerkelijk is ook dat de blinderingen tussen de etages van de tussenvelden weliswaar nog steeds dezelfde hoofdvorm hebben als bij de genoemde oudere orgels, namelijk een band die wordt omraamd met bladwerk, maar dat deze band nu gesloten is. Onder het rugpositief een aan meerdere punten opgehangen slinger. Aandacht verdienen voorts de wangstukken. Bij het rugpositief zijn dit de van de andere genoemde B\u00e4tz-orgels bekende hangende bladslingers. Bij het hoofdwerk is dit anders opgelost. De slingers zijn er nog wel, maar zij zijn heel kort. Daaronder zijn aan de zijkant van de kas S-vormige consoles aangebracht, waarop beelden van staande bazuin blazende engelen. De linker engel draagt ook nog een zegepalm, de rechter een ronde slang die zich zelf in de staart bijt, een symbool van de eeuwigheid.\nMet instrumenttrofee\u00ebn is dit orgel rijk gezegend: zij zijn te vinden op de middentorens van hoofd- en rugwerk en op de zijvelden van het hoofdwerk. Op de zijtorens van het hoofdwerk bevinden zich met draperie\u00ebn versierde urnen. Men lette nog in het bijzonder op de beelden op de zijtorens van het rugwerk: twee vrouwelijke figuren, gemakkelijk gezeten op een canap\u00e9, de linker met een bazuin, de rechter met een gitaar. Deze beelden hebben hun pendant op het al eerder genoemde orgel in de Hervormde Kerk te Breukelen.",
  "Part05_053LEEUW": "Een secretaire-orgel van een voorname strakke vormgeving. De onderkast bevat drie schijnladen en rust aan de voorzijde op tapse poten. Daarboven hoge voetstukken, ter hoogte van \u00e9\u00e9n lade, voor de zuilen die de brede kroonlijst ondersteunen. Duidelijk blijkt uit de plaatsing van deze zuilen dat is gestreefd naar een integratie van onder- en bovenkas.\nZoals gebruikelijk bij huisorgels uit deze periode is in plaats van een pijpenfront een bespanning met doek aangebracht waartegen een forse lier. Het ronde beslag is versierd met een voorstelling van een vaas. Zeer fraai is het beslag op de hoeken van de bovenlijst dat een vrouw voorstelt die een lier bespeelt.",
  "Part05_054BEIJR": "In oorsprong was dit een rijkere, met een onderpositief uitgebreide, versie van het door C. van Oeckelen gebouwde orgel in de Hervormde Kerk te Waalwijk. Het hoofdwerk had dezelfde indeling: een hoog boven de rest uitstekende ronde middentoren, gedeelde achterwaarts gebogen tussenvelden, met kleine pijpen en een tegengesteld labiumverloop en naar boven oplopende scheidingen tussen de etages, en smalle ronde zijtorens van vijf pijpen. Aan dit geheel is een onderpositief toegevoegd waarvan de vorm het omgekeerde was van het hoofdwerk: een verlaagde middentoren, tussenvelden met naar buiten oplopende holle bovenlijsten en hogere zijtorens.\nDe bovenblinderingen kregen dezelfde vorm als die te Waalwijk, en bestaan uit draperie\u00ebn met kwastjes. Anders dan in Waalwijk kreeg het orgel ook blinderingssnijwerk bij de pijpvoeten. Bij de zijtorens van het hoofdwerk bestaat dit uit bloemen en eenvoudig bladwerk, bij de middentoren en de tussenvelden zijn het hoorns van overvloed met vruchten. Bij het onderpositief ziet men bij de zijtorens dezelfde bloem- en bladmotieven als bij de zijtorens van het hoofdwerk. De tussenvelden bevatten bloem- en bladwerk, terwijl de middentoren weer twee hoorns van overvloed te zien geeft.\nHet hoofdwerk werd voorzien van tamelijk rijke vleugelstukken met muziekinstrumenten. Het onderpositief dat voor een groot deel in de borstwering was ingebouwd, kreeg voorzover het daarboven uitstak, smalle vleugelstukken in een eenvoudige voluutvorm. Op de hoofdkas bevonden zich beelden, waarschijnlijk van de drie hoofddeugden. De zijtorens van het positief werden door eenvoudige vazen bekroond.\nDe krachtdadige verbouwing en vergroting van het instrument in 1967 liet ook de kassen niet onverlet. Het onderpositief werd tot rugpositief getransformeerd en verder kwamen er aan weerszijden van het orgel twee grote in de borstwering geplaatste pedaaltorens. Men meende het zich verder te kunnen permitteren grote delen van de bestaande ornamentiek te verwijderen en te vervangen door objecten van eigen inventie. De vleugelstukken van positief en hoofdwerk verdwenen, evenals de beelden op het hoofdwerk en de vazen op het positief. Op de torens van het hoofdwerk en op de nieuw pedaaltorens werden opzetstukken geplaatst in vormen die uit een ander stijlrepertoire stammen dan het orgel zelf. Tussen hoofdwerk en pedaaltorens werd doorluchtig snijwerk aangebracht, waarin reliefs met links de intocht van Christus in Jeruzalem en rechts de uitstorting van de Heilige Geest. Boven de klaviatuur kwam een opengewerkte partij met voorstellingen van grote en kleine vissen.\nHet kan niet ontkend worden dat het aldus tot stand gebrachte geheel wel aardig oogt, maar het blijft onduidelijk waarom dit orgel zoveel van zijn historische substantie heeft moeten inboeten.",
  "Part05_055STELL": "Dit orgel is het beste op te vatten als een nadere uitwerking van het front van het Van den Brink-orgel (1818) in Kornhorn (dl 1790-1818, 345-347). Het voornaamste verschil is dat hier de tussenvelden gedeeld zijn, terwijl verder de spitse zijtorens slechts vijf pijpen bevatten. Men lette nog op het labiumverloop in de tussenvelden. De benedenvelden vertonen een flauw gebogen naar buiten iets oplopende lijn, terwijl de bovenvelden een bijna recht labiumverloop te zien geven.\nIn de decoratie zijn zowel overeenkomsten als verschillen met Kornhorn te zien. Zo zijn de consoles onder de torens door gevlochten bladslingers verbonden, zoals te Kornhorn, terwijl de consoles onder de zijtorens in Stellendam met hun ionisch aandoende voluten herinneren aan de overigens wel veel rijkere console onder de middentoren in Kornhorn. De gesloten vleugelstukken met hun zware S-vormige krullen zijn verwant aan die te Kornhorn, maar iets minder strak; de krul vertoont een bredere buiging. Opvallend genoeg keert Van den Brink bij het latere orgel te Heemstede (1833) weer naar het model van de vleugelstukken van Kornhorn terug.\nDe blinderingen zijn duidelijk anders. Men ziet grotendeels sierlijke doorzichtige golfranken met bloemmotieven. De scheiding tussen de etages van de velden wordt bewerkstelligd door een smalle horizontale lijst met aan de bovenzijde sierlijke plantaardige S-voluten en aan de onderzijde dezelfde vormen, maar dan op groter schaal. De beelden op de zijtorens zijn vrijwel identiek aan die te Kornhorn. Alleen op de middentoren ontbreekt de figuur van David. Daar ziet men nu een opengeslagen boek, ongetwijfeld de bijbel, met een bloemslinger er overheen gedrapeerd en links ervan nog een ander boek, dat echter gesloten is.\nDe oorspronkelijke werking van het front wordt enigszins aangetast doordat men bij de nieuwbouw in 1981 de onderbouw iets heeft verhoogd. De latere orgels die Van den Brink gebouwd heeft, bijvoorbeeld Gouda, Chr. Geref. Kerk (1826) en Heemstede, hebben een weliswaar verwante vorm, maar zij zijn gedrongener.",
  "Part05_056TERWO": "Dit orgel is het eerste instrument dat Naber zelfstandig bouwde. Duidelijk blijkt dat hij in de vormgeving sterk is be\u00efnvloed door Abraham Meere, in het bijzonder door diens orgel in het naburige Twello (1819). De ovale plattegrond van de orgelgaanderij neemt hij over, evenals de opbouw van het front met een ronde middentoren, gedeelde vlakke tussenvelden met parallel labiumverloop en ronde zijtorens. In de onderkas ziet men de voor Meere karakteristieke slinger tussen de torenconsoles terugkeren. Deze consoles vertonen vrij eenvoudige krulblad-vormen. Ook de vleugelstukken vertonen grote overeenkomsten met die in Twello, rechts met een viool, links met een luit. Zij hebben echter een duidelijk plastischer werking gekregen, ook door de toevoeging van een bloemenslinger en een krulvoluut. Plastischer is ook het blinderingssnijwerk dat grotendeels uit bebladerde C- en S-voluten bestaat. De scheiding tussen de etages van de tussenvelden bestaan uit een rechte lijst, omraamd door rankwerk, dat tezamen de vorm heeft van een liggende V, een vorm die ook door Meere wordt toegepast. Het snijwerk boven de tussenvelden bestaat uit twee gekoppelde C-voluten waaruit eikenloof ontspringt. Het is nagenoeg identiek aan het snijwerk boven de tussenvelden van het orgel in Bethlehemse Kerk te Zwolle (1826), dat door Naber tezamen met Quelhorst werd gebouwd.\nBij de hoofdvorm van de galerij heeft Naber Meere nagevolgd, bij de detaillering gaat hij eigen wegen. Het door Meere meestal toegepaste dorische fries wordt hier vervangen door een gladde lijst, met in het midden een gevleugelde kop, geflankeerd door in fraaie omlijstingen geplaatste teksten over de schenking van het orgel. Op de ronde zijstukken van de borstwering zijn slingers aangebracht, gecombineerd met aan linten opgehangen muziekinstrumenten, waarbij vooral de twee pauken opvallen. De opengewerkte borstwering vertoont niet de in Twello aanwezige entrelac lijst, maar een forse golfrank.\nOp het orgel drie naar verhouding nogal forse beelden: een zittende koning David met harp en twee bazuin blazende engelen met palmtakken.",
  "Part05_057VINKV": "De bij Beekes gebruikelijke vijfdelige opzet met drie ronde torens en vlakke gedeelde tussenvelden met parallel naar het midden aflopende labiumlijnen, alles zo duidelijk in de geest van zijn leermeester Abraham Meere. Onder de torens zijn consoles aangebracht met cannelures en forse gestileerde palmetten, die sterk lijken op wat het Meere-orgel in Rheden uit 1816 te zien geeft (dl 1790-1818, 319-321). Zij worden door middel van slingers met elkaar verbonden. De blinderingen boven in de torens bestaan uit eikenbladeren in combinatie met aan een ronde knop opgehangen draperie\u00ebn. Onder in de torens ziet men een voluutvormige rank gecombineerd met klein bladwerk en een rozet. Tussen de etages van de tussenvelden ziet men een vlakke rechte lijst met aan weerszijden snijwerk. Boven bladwerk, eronder een decoratie van draperie-achtige bladslingers met linten. Het snijwerk onder in de tussenvelden is nieuw. Boven in de tussenvelden is eikenblad te zien dat gedeeltelijk eindigt in een krul. In de kappen van de torens zijn tandlijsten aangebracht, een motief dat Beekes graag gebruikt. Boven de tussenvelden zijn lijsten aangebracht met een soort cannelures, een motief waarop Beekes in Harderwijk (1828) en De Hoef (1829) terug zal komen. De vleugelstukken in de vorm van smalle gesloten voluten werden bij de laatste restauratie nieuw gemaakt naar model van die van het orgel in De Hoef. Op de zijtorens vazen, op de middentoren een beeld van David, alles bij de laatste restauratie aangebracht.",
  "Part05_058HARWK": "Dit orgel vertoont grote overeenkomsten met het een jaar oudere instrument in Vinkeveen. Men ziet ook hier de bij Beekes gebruikelijke vijfdelige opzet met drie ronde torens en vlakke gedeelde tussenvelden met parallel naar het midden aflopende labiumlijnen, alles zo duidelijk in de geest van zijn leermeester Abraham Meere. Een verschil is dat hier de zijtorens slechts vijf pijpen bevatten. De consoles onder de torens, die worden verbonden door slingers, hebben hetzelfde model als die in Vinkeveen. De blinderingen boven in de torens bestaan uit eikenbladeren, in combinatie met aan een ronde knop opgehangen draperie\u00ebn. Onder in de torens ziet men een voluutvormige rank gecombineerd met klein bladwerk en een rozet. Tussen de etages van de tussenvelden ziet men een vlakke rechte lijst met aan weerszijden snijwerk. Boven bladwerk met een krul, in dezelfde vormen als bij de pijpvoeten in het benedenveld, eronder slanke gevlochten bladslingers met linten. Boven in de tussenvelden is eikenblad te zien dat gedeeltelijk eindigt in een krul. De in Vinkeveen aanwezige tandlijsten in de torenkappen ontbreken hier. Boven de tussenvelden zijn lijsten aangebracht met een soort cannelures, een motief dat in iets andere vorm ook te zien is in Vinkeveen en waarop Beekes in De Hoef (1829) terug zal komen. Op de zijtorens zijn gedeeltelijk gecanneleerde, met slingers omhangen vazen geplaatst. Op de middentoren is een muziekinstrumententrofee aangebracht.",
  "Part05_059HEUS": "Uitgangspunt voor dit frontontwerp is het concept van het Lohman-orgel te Eenrum (dl 1790-1818, 324-327). Dit werd echter niet zonder wijzigingen overgenomen. In de eerste plaats werd de opbouw van het middengedeelte verstrakt: de pijpvoeten van torens en benedenvelden staan hier op \u00e9\u00e9n lijn, terwijl in Eenrum bij de tussentorens tussen pijpvoeten en onderlijsten een gesloten gedeelte is aangebracht. Een ander verschil is dat in plaats van een V-vormige labiumlijn nu werd gekozen voor een tegengesteld labiumverloop in de tussenvelden. De aldus verkregen middenpartij werd nu vergroot met een bovenwerkfront dat de vormen van het middengedeelte herhaalt. Dit bovenwerk is overigens loos, het diende alleen om het orgel in de vrij grote Zutphense kerk wat extra volume te geven. De scheiding tussen de tussenvelden van hoofd- en bovenwerk wordt gevormd door schuine lijsten. Het labiumverloop van de tussenvelden van dit 'bovenwerk' volgt dat van het bovenste veld van het hoofdwerk. Op soortgelijke wijze als te Eenrum heeft de ontwerper aan het aldus verkregen geheel zijtorens toegevoegd, met ongedeelde holle velden als intermediair. Deze velden zijn echter schuin geplaatst, waardoor de middenpartij sterker naar voren lijkt te komen. Verder zijn het hier zestien voets torens die een andere werking hebben dan de acht voets torens in Eenrum.\nHet rugpositief is nagenoeg gelijk aan dat te Eenrum, alleen is ook hier in de tussenvelden het V-vormig labiumverloop verlaten, in de benedenetages ziet men een nagenoeg rechte labiumlijn, in de bovenetages een naar het midden oplopende. De scheiding tussen de etages heeft ook hier een schuin verloop.\nDe benedenblinderingen dateren alle van de restauratie van 1984. De oorspronkelijke blinderingen bestaan grotendeels uit voluutvormen, gecombineerd met gevlochten plantenslingers en linten. Langs de lijsten tussen de etages van de velden ziet men kleine draperie\u00ebn. Tussen de torens zijn gecompliceerde bladranken te zien.\nEen grote figurale rijkdom is thans niet kenmerkend voor dit orgel. Blijkens een foto uit het begin van de twintigse eeuw is dat wel eens anders geweest. Het was namelijk voorzien van schilderingen in trompe l'oeil die complete beelden moesten voorstellen. Op het rugwerk bevond zich een zittende koning David met harp, geflankeerd door twee forse putti. Op de middentoren was een half liggende gevleugelde figuur met bazuin te zien, die sterke gelijkenis vertoonde met het enorme liggende beeld op de middentoren van het hoofdwerk in Eenrum. De manier waarop de twee figuren naast de zijtorens waren opgesteld, namelijk op consoles, herinnerde eveneens aan Eenrum. Wat de kolossale staande vrouwenfiguren in Zutphen precies voorstelden is op grond van de foto niet vast te stellen. Misschien, evenals vermoedelijk in Eenrum, de zang- en speelkunst. Het is zeer te betreuren dat deze bijzondere figurale decoratie verloren is gegaan. Bij de restauratie van 1984 werden op de zijtorens van het rugpositief twee bazuin blazende engeltjes geplaatst uit de voorraad van de orgelmaker Reil. De overige bekroningen, vazen, wapens en instrumenttrofee\u00ebn zijn bij die gelegenheid nieuw gemaakt.",
  "Part05_060LEKKU": "Dit front is bepaald atypisch voor het Huis Van Dam. Met zijn opbouw van ronde middentoren, gedeelde vlakke tussenvelden en spitse zijtorens, lijkt het op het eerste gezicht eerder op een werk van Albertus van Gruisen. Ook de blinderingen in de bovenvelden lijken daar wel iets op. Afwijkend van de werkwijze van Van Gruisen is echter de toepassing van gesloten tussen- en bovenlijsten in de velden. Dat past weer veel beter bij Van Dam. Vreemd is het rechte labiumverloop in de benedenvelden. In de kappen van de torens zijn tandlijsten aangebracht. De blinderingen bestaan uit voluutranken met bloemen en hier en daar een bescheiden druiventros erin verwerkt. Onder de lijst tussen de etages van de velden is eenvoudig bladwerk aangebracht. Op de bovenlijst een bloemenslinger. Een vergelijkbare slinger vormt het bovendeel van de vleugelstukken die in een fraaie krul met bloemen en laurierblad eindigen. Op de middentoren koning David die met verve in de snaren grijpt; hij wordt geflankeerd door gevleugelde putti, de linker met een traverso, de rechter met een viool.",
  "Part05_061LINSC": "Een sierlijke driedelige orgelkas, enigszins verwant aan de aan Meere toegeschreven orgelkas in Helvoirt (ca 1825). Er zijn echter verschillen van belang. In de eerste plaats is de toren vlakker en daardoor breder en in de tweede plaats heeft de welving van de zijvelden een S-vormig verloop. Dit is voor 1828 nogal uitzonderlijk, en zeker voor Meere, die in deze jaren zijn orgelkassen meestal vrij strenge rechte vormen geeft. Een eigenaardigheid is nog dat de beide zijvelden ongelijke aantallen pijpen bevatten: links acht, rechts negen.\nDe detaillering heeft een voornaam karakter. Zij heeft, vergeleken bij de oudere instrumenten in Sommelsdijk en Vlaardingen, een veel plastischer werking. Bijzonder is de forse console onder de toren met haar dubbele bladkransen en afhangende vrucht. Tussen deze consoles en de zuilen van de galerij zijn slingers opgehangen. De blinderingen bij de pijpvoeten bestaan uit plastische golfranken, van een volkomen ander karakter dan de slanke wat metalige ornamentiek in Sommelsdijk en Vlaardingen. Boven in de velden en de toren zijn bladvormen te zien, afgewisseld met draperie\u00ebn. De vleugelstukken bestaan uit kunstig door elkaar gevlochten voluutranken. Opmerkelijk de rozetten op de bovenlijsten. Meere paste ze ook toe bij zijn uit hetzelfde jaar stammende orgel in Hillegersberg. Op de middentoren een beeld van David met harp, op de zijvelden bazuin blazende engelen. De linker engel en David lijken op de beelden op het aan Meere toegeschreven orgel in de Hervormde Kerk te Helvoirt.",
  "Part05_062OIRSB": "Met het tien jaren oudere orgel in Geulle (dl 1790-1818, 342-344) deelt dit instrument van Joseph Binvignat het zeer sobere uiterlijk. Het omvat een ronde middentoren, minder vlak dan die in Geulle, brede ongedeelde tussenvelden, met flauw binnenwaarts gebogen gesloten bovenlijsten, en ronde zijtorens. Doordat de tussenvelden breder zijn dan in Geulle doet deze orgelkas wat logger aan. Versiering ontbreekt vrijwel geheel. De consoles onder de torens eindigen in sobere pijnappels en de tussenvelden hebben aan de bovenzijden blinderingen bestaande uit gekoppelde ovale ringen. De in 1954 toegevoegde zijgedeelten zijn wel zeer storend.",
  "Part05_063OLDEM": "Een wat forsere versie van het door Scheuer gebouwde orgel in de Broerenkerk in Zwolle (1824). De frontindeling is vrijwel identiek: ronde middentoren, gedeelde vlakke tussenvelden, met naar het midden oplopende scheidingslijsten tussen de etages, alsmede een tegengesteld labiumverloop, en ronde zijtorens. Zoals bij de oudere orgels van Scheuer, tandlijsten in de torenkappen. De decoratie wijkt op verschillende punten van die te Zwolle af. Het meest opvallend zijn de forse draperie\u00ebn boven de tussenvelden, die over de stijlen in vouwen afhangen. Daardoor heeft het gehele orgel een massievere werking. De blinderingen in de torens bestaan uit voluut-en bladvormen. Merkwaardig zijn de afscheidingen tussen de etages van de tussenvelden, die oppervlakkig gezien aan spinnen doen denken. De vleugelstukken zijn ongeveer gelijk aan die in Zwolle: een grote aan een bladrank opgehangen krul, waarvan weer een bladrank naar beneden hangt. Op de zijtorens vlampotten en op de middentoren een muziekinstrumententrofee.\nHet onderpositief werd in 1849 toegevoegd door de firma Van Dam. Het meest opvallende onderdeel ervan is de verlaagde middentoren. Een dergelijke frontopbouw hadden de Van Dams voor het eerst gebruikt bij het orgel te Engwierum (1823). Daarna komen zij er incidenteel op terug. Aardig zijn de bekroningen van de tussenvelden in de vorm van S-voluten.",
  "Part05_064PEINS": "Dit bescheiden orgel dat in hetzelfde jaar werd gebouwd als dat te Lekkum (1828), vertoont daarmee ook een zekere overeenkomst. Beide instrumenten hebben een eenvoudige vijfdelige opbouw met drie torens en gedeelde tussenvelden met gebogen, gesloten tussen- en bovenlijsten. Het labiumverloop in de tussenvelden is anders, maar dat kan op latere wijzigingen berusten. Het voornaamste verschil met Lekkum is dat de zijtorens hier rond zijn in plaats van spits. Verder is hier ook geen sprake van de Van Gruisen-achtige decoratie die het orgel in Lekkum zo bijzonder maakt in het oeuvre van de Van Dams. De blinderingen in Peins zijn sober en doorzichtig. Bij de tussenvelden bestaan zij uit eikenblad. Bij de torens is aan beide zijden een ornament aangebracht, bestaande uit twee gekoppelde C-voluutranken. Waar deze twee ornamenten elkaar ontmoeten bevindt zich in de middentoren en hangend eikenblad en bij de zijtorens iets dat op een korenschoof lijkt. Benedenblinderingen ontbreken. Op de zijtorens vazen met medaillons, op de middentoren een merkwaardig opzetstuk, bestaande uit een smal paneel met cannelures, geflankeerd door rankwerk, aan de voeten ervan twee gevlochten bladslingers.",
  "Part05_065ZALTB": "Dit orgel van Naber heeft vrijwel dezelfde opbouw als zijn eerste orgel in Terwolde (1827): een ronde middentoren, gedeelde vlakke velden met parallel labiumverloop en ronde zijtorens. In de kappen van de torens zijn tandlijsten aangebracht. Bij de bouw van een zangerstribune in 1881 is de oorspronkelijke galerij verdwenen. Tevens verdwenen toen de vleugelstukken en de torenbekroningen.\nBij de ornamentiek valt op dat het bladwerk een weelderig, om niet te zeggen ruig karakter heeft gekregen. Men lette vooral op de middentoren. De hoofdvormen zijn voluutranken. Kon men bij ornamentiek eerder in de negentiende eeuw, bijvoorbeeld nog in Terwolde, een duidelijk verschil zien tussen de abstracte vormen van de voluten en de naturalistische vormen van de bladranken, hier is alles vegetatief geworden. De bebladerde voluten, vormen die zo in de natuur niet voortkomen, gaan naadloos over in bladranken, zoals men ze in elk plantsoen zou kunnen aantreffen. De overgang tussen de etages van de tussenvelden wordt, zoals bij Naber gebruikelijk, gevormd door een horizontale lijst, omzoomd met bladwerk dat tezamen de vorm heeft van een liggende V.",
  "Part05_065aZALTB.MAR": "Dit orgel van Naber heeft vrijwel dezelfde opbouw als zijn eerste orgel in Terwolde (1827): een ronde middentoren, gedeelde vlakke velden met parallel labiumverloop en ronde zijtorens. In de kappen van de torens zijn tandlijsten aangebracht. Bij de bouw van een zangerstribune in 1881 is de oorspronkelijke galerij verdwenen. Tevens verdwenen toen de vleugelstukken en de torenbekroningen.\nBij de ornamentiek valt op dat het bladwerk een weelderig, om niet te zeggen ruig karakter heeft gekregen. Men lette vooral op de middentoren. De hoofdvormen zijn voluutranken. Kon men bij ornamentiek eerder in de negentiende eeuw, bijvoorbeeld nog in Terwolde, een duidelijk verschil zien tussen de abstracte vormen van de voluten en de naturalistische vormen van de bladranken, hier is alles vegetatief geworden. De bebladerde voluten, vormen die zo in de natuur niet voortkomen, gaan naadloos over in bladranken, zoals men ze in elk plantsoen zou kunnen aantreffen. De overgang tussen de etages van de tussenvelden wordt, zoals bij Naber gebruikelijk, gevormd door een horizontale lijst, omzoomd met bladwerk dat tezamen de vorm heeft van een liggende V.",
  "Part05_066AMSTE": "Een merkwaardig driedelig front met ronde middentoren en gedeelde vlakke zijvelden, dat eruit ziet alsof het zijn zijtorens heeft verloren. De labia in de benedenvelden lopen schuin naar het midden af, die in de vrij korte bovenvelden hebben een recht verloop. Van den Brink zou een dergelijke frontindeling nog verscheidene keren toepassen. De plaats van de zijtorens wordt min of meer ingenomen door vrij forse stijlen met een breed uitlopend 'kapiteel'. De velden worden aan de bovenzijden afgesloten door een gebogen vlakke lijst. Als vleugelstukken dienen voluten die beneden eindigen in een krul met rozet. Men vergelijke de Van den Brink-orgels in Stellendam (1827) en Heemstede (1833) De blinderingen bestaan uit voluutvormige ranken.",
  "Part05_067BEILE": "Een orgel dat verschillende raadsels opgeeft. Kern ervan is een instrument dat waarschijnlijk in 1829 werd gebouwd door J.W. Timpe voor de Rooms-Katholieke Broederkerk in Groningen (voorheen ook bekend als Academiekerk). Men vindt dit terug als middenpartij van het thans te Beilen aanwezige orgel. Het was een orgel met een vijfdelig front van betrekkelijk grote breedtewerking, enigszins verwant aan Timpe's orgel in Middelbert (1822), maar kleiner.\nIn 1840 werd dit orgel verkocht naar Beilen. Blijkens een vroeger aanwezig opschrift werd het daar geplaatst door een zekere B. Kerkhoff. Bij die gelegenheid moet het zijn voorzien van een vrij pedaal, dat later om onnaspeurlijke redenen weer is verwijderd. Of Petrus van Oeckelen ook bij de verplaatsing betrokken was, is onduidelijk. In elk geval werkte hij in 1862 aan het orgel, maar het is niet volkomen duidelijk wat zijn werkzaamheden hebben omvat.\nVast staat dat de orgelkas op een zeker moment is vergroot. Was dit nu in 1840 of 1862?\nWat thans te zien is Beilen laat zich als volgt omschrijven. Het orgel bestaat uit een vijfdelige middenpartij met drie ronde torens en vlakke gedeelde tussenvelden. De scheiding tussen de etages van deze velden wordt gevormd door een schuin naar het midden oplopende lijst. In de benedenvelden hebben de pijpen een naar het midden aflopende labiumlijn, in de bovenzijden is een horizontaal labiumverloop te zien. Aan dit middengedeelte zijn aan weerszijden twee brede velden met naar buiten oplopende gebogen lijsten toegevoegd die de overgang vormen naar forse, doch gedrongen ronde torens, alles aan de onderzijde in \u00e9\u00e9n lijn geplaatst.\nHeeft het orgel deze vorm nu gekregen in 1840 of in 1862? Het antwoord op deze vraag is niet al te moeilijk te geven. De vormgeving van de nieuwe gedeelten is in 1840 niet goed denkbaar, ook niet als Van Oeckelen toen aan het orgel gewerkt zou hebben. Diens werk uit die tijd is heel anders van karakter, minder zwaar en minder volumineus. Uit het begin van de jaren zestig zijn echter moeiteloos verschillende Van Oeckelen-orgels te vinden die in vele opzichten met het instrument in Beilen overeenstemmen. Typerend voor het werk van Van Oeckelen uit de genoemde periode zijn de zware gedeeltelijk afhangende slingers boven de velden van het oude- en nieuwe gedeelte en natuurlijk de breed klapwiekende adelaars. Het is aannemelijk dat Van Oeckelen in 1862 ook het middenstuk van Timpe stevig onderhanden heeft genomen. Wij noemden reeds de slingers boven de tussenvelden. Een schuine afscheiding tussen de etages van de velden en de combinatie van naar het midden aflopende en rechte labiumlijnen vindt men niet bij Timpe. In het werk van Van Oeckelen uit de jaren zestig komen dergelijke elementen echter herhaaldelijk voor. Men vergelijke bijvoorbeeld het orgel in Muntendam uit 1864.\nHet is niet onmogelijk dat in 1840 de orgelkas ten gerieve van een vrij pedaal is uitgebreid, maar niet met de toevoegingen die wij thans zien. Deze kunnen in hun huidige vorm alleen uit 1862 dateren.\nDe blinderingen aan de pijpvoeten bestaan uit S-vormige bladranken. Boven in de zijtorens ziet men twee S-vormige bladranken, die elkaar in het midden van de toren ontmoeten en daar eindigen in krullen. Zij worden doorsneden door lauriertakken. Boven in de andere torens bevinden zich eenvoudiger S-vormige ranken met afhangende krullen in het midden.\nDe vleugelstukken zijn typerend voor Van Oeckelen, een grote bladkrul met nogal vlezig bladwerk en onder in de krul een bloem. Op de middentoren staat thans een lier. Waarschijnlijk bevond zich daar oorspronkelijk het beeldje van David dat thans midden tegen de onderkas is opgesteld. De bazuin blazende engelen die hem gezelschap moeten hebben gehouden, zijn op hun oude plaats blijven staan. In de onderkas onder de zijvelden zijn reli\u00ebfs met aan een lint opgehangen instrumenten aangebracht.",
  "Part05_068DEHOE": "Dit orgel vertoont grote overeenkomsten met het iets oudere instrument in Vinkeveen (1827). Ook hier de voor Beekes karakteristieke vijfdelige opbouw met drie ronde torens en gedeelde vlakke tussenvelden met parallel labiumverloop. Ook in de ornamentiek vertonen beide orgels grote overeenkomsten, al lijkt deze hier iets grover. Boven in de torens is een combinatie te zien van bladtakjes met aan een ronde knop opgehangen draperie\u00ebn, terwijl onderin voluutvormige ranken gecombineerd worden met klein bladwerk. De scheiding tussen de etages van de velden is nagenoeg gelijk aan die in Vinkeveen, een rechte vlakke lijst, omgeven door snijwerk, boven bestaande uit bladwerk, onder uit kleine draperie- achtige bladslingers met linten. Boven en onder in de tussenvelden bladwerk, gecombineerd met een voluutvorm. De consoles wijken van die in Vinkeveen af, hier is hun decoratie gebaseerd op acanthusvormen. Wel zijn zij door slingers verbonden, zij het niet meer aan de zijkant afhangend, zoals in Vinkeveen. Opvallend is dat in de torenkappen de door Beekes zo graag gebruikte tandlijsten ontbreken. Merkwaardig zijn de gecanneleerde lijsten boven de tussenvelden. Dezelfde vorm is terug te vinden in de voetstukken van de vazen op de zijtorens, die met hun weelderige vruchten visualiseren wat voor klankrijkdommen dit bescheiden orgel te bieden heeft.",
  "Part05_069FARMS": "De bouwgeschiedenis van dit orgel is niet zonder dramatiek. Na een felle concurrentiestrijd tussen de orgelmakers J.W. Timpe en N.A. Lohman kreeg laatstgenoemde de opdracht. Hij moest zich echter voor een groot deel aan het bestek van Timpe houden. Het definitieve bestek van Lohman dateert uit 1823, het orgel was echter pas gereed in 1829.\nHet hoofdwerk heeft in grote lijnen dezelfde opbouw als dat van het in 1817 gereed gekomen Lohman-orgel in Eenrum (dl 1790-1818, 324-327). Het maakt echter een rijziger indruk, wat onder andere door de hogere onderkas teweeg wordt gebracht. Er zijn nog andere verschillen van belang. Bij het orgel te Eenrum doet zich de eigenaardigheid voor dat de tussentorens in hun benedengedeelte gesloten zijn; tussen pijpvoeten en onderlijst zijn panelen aangebracht. Dit wordt in Farmsum overgenomen, maar nu ook bij de middentoren. Daardoor werkt deze wat hoger dan die in Eenrum. Dan is in Farmsum het V-vormig verloop van de Eenrumse tussenvelden niet overgenomen; zij hebben in de benedenetage een naar het midden aflopende labiumlijn en boven een oplopende. De facetten, zo prominent aanwezig te Eenrum in de kappen en de onderlijsten van de torens, zijn in Farmsum achterwege gebleven.\nHet rugpositief vertoont een andere opbouw. Het heeft een lage middentoren, gedeelde holle tussenvelden, met naar buiten oplopende bovenlijst en hogere ronde zijtorens. Het is denkbaar dat deze vorm is ontleend aan het niet bewaard gebleven ontwerp voor Farmsum van Timpe. Deze geeft immers zijn in 1824 gebouwde orgel in Veendam ook een rugwerk van deze vorm. Wat daarvan zij, de vorm van dit rugwerk hebben noch Timpe, noch Lohman uitgevonden. Het is duidelijk een ontlening aan het opmerkelijke orgel in de Hervormde Kerk te Zuidhorn, in 1793 gebouwd door Hermann Freytag en Frans Caspar Schnitger Jr (dl 1790-1818, 83-85). Het schema van Zuidhorn zal gedurende de 19e eeuw in de orgelbouw in het Noorden nog herhaaldelijk opduiken.\nIn 1868 werd de oude kerk gesloopt. In de nieuwe kerk, die in 1870 gereed kwam, werd het Lohman-orgel herplaatst door Petrus van Oeckelen. De architect van de kerk, H. Wind, ontwierp de nieuwe tribune, waarbij hij de balustrade expres voor het rugwerk langs voerde, om dit, zoals hij zei 'ouderwetsch meubelstuk' zoveel mogelijk aan het oog te onttrekken.\nHet snijwerk is vermoedelijk van de hand van Anthonie Walles (1790-1845), die onder meer aan het orgel in Eenrum gewerkt heeft. Zijn werk in Farmsum is minder gevarieerd dan dat in Eenrum. De blinderingen boven in de torens bestaat uit twee gekoppelde bebladerde S-voluten, die bij elkaar komen in een krul. Het snijwerk aan de pijpvoeten vertoont enigszins gecompliceerde samenstellingen van golfranken die ook weer in het midden in twee krullen tezamen komen. Het snijwerk boven de velden is het meest dramatische. Het vertoont tamelijk wilde, soms in het extreme uitgerekte bladvormen. Draperie\u00ebn zoals in Eenrum, ontbreken hier. Het snijwerk tussen de etages van de tussenvelden geeft opmerkelijke geabstraheerde golfranken te zien. De consoles onder de torens vertonen weelderiger bladwerk dan in Eenrum. Opmerkelijk zijn nog de bekroningen van de zijtorens van de hoofdkas: halve vazen met palmetachtige bladeren en bovenlangs een gebogen meanderrand.\nDe vleugelstukken aan de hoofdkas bestaan uit doorzichtige bebladerde S-voluten met slakkenhuisvormige C-voluten erin verwerkt. De vleugelstukken van het rugwerk zijn vergelijkbaar, doch soberder.\nDe gipsen beelden op het rugpositief stellen de drie kardinale deugden voor, van links naar rechts geloof, hoop en liefde. Wanneer ze zijn geplaatst en door wie, is niet bekend. Oorspronkelijk stond de liefde in het midden.",
  "Part05_070ADAM": "",
  "Part05_071CUIJK": "Een sobere variant van het hoofdwerk van 's-Grevelduin-Capelle (1820): een ronde middentoren, holle ongedeelde tussenvelden met boogvormig labiumverloop, ronde zijtorens en smalle korte zijvelden, die hier anders, dan in Capelle, vlak zijn. De onderkas is ingesnoerd. De maker heeft er kennelijk naar gestreefd om dit bescheiden instrument toch een sterke visuele uitstraling te verschaffen. Hij doet dit onder andere door op de torens grote geprofileerde rechthoekige kappen aan te brengen. Wat het orgel echter onvergetelijk maakt, is de behandeling van de onderkas. Wij zagen reeds hoe in Capelle de hollingen van de tussenvelden zich voorzetten in de onderkas. Dit herhaalt Van Hirtum in Cuyk, maar hij doet nu iets dergelijks ook met de torens: hij laat ze rusten op grote vierkante voetstukken van twee geledingen. De combinatie van deze voetstukken met de holle panelen onder de velden geeft het geheel een geweldige plastische werking.\nDe decoratie is sober en bestaat voornamelijk uit een gevlochten plantenslinger boven het pijpwerk.",
  "Part05_072HEERL": "Een orgelfront met een eenvoudige vijfdelige opbouw, met drie ronde torens, ongedeelde tussenvelden met gesloten aflopende en binnenwaarts gebogen bovenlijst. De stijlen zijn tamelijk breed. Het bijzondere aan dit orgel is de fraaie decoratie in empire vormen. De brede stijlen zijn op ongebruikelijk rijke wijze versierd. Van boven naar beneden ziet men bloemenslingers, rozetten en verfijnde palmetten. De bloemenslingers bij de middentoren zijn aan een strik opgehangen en zeer elegant. Bij de zijtorens zijn zij breder en zwaarder en ontberen zij een strik. Opmerkelijk zijn de opengewerkte bladranken die als blinderingen in de tussenvelden dienst doen. De bovenlijsten van de velden worden afgebiesd met een voor het neo-classicisme karakteristieke bladlijst met erboven een parellijst. In de torens dienen voluutranken als blindering. De kappen van de torens, waarvan de bovengedeelten sterk uitkragen, zijn gesierd met bescheiden modillons.",
  "Part05_073HILVE": "Een goed voorbeeld van neo-gotiek in een neo-classiscistisch kader. De orgelkas vertoont de voor het neo-classicisme karakteristieke gesloten blokvorm. Het middenveld met zijn driehoekige bovengedeelte past ook nog in die wereld. De zijvelden zijn spitsbogig, terwijl de verdere detaillering neo-gotisch is, zij het in een zeer eenvoudige vormentaal met vlakke vormen. Typerend voor veel Engelse neo-gotische orgels uit de vroege 19e eeuw zijn de kantelen die de bovenlijst vormen. Vergelijk bijvoorbeeld het oudere orgeltje in de Hezenberg te Hattem (ca 1820) en het vermoedelijk iets jongere orgel in de Hervormde Kerk te Noordwijk in Groningen (ca 1835).",
  "Part05_074KROMN": "Dit front van Teves vertoont duidelijk overeenkomsten met het werk van diens leermeester Strumphler: een ronde middentoren, gedeelde holle, achterwaarts gerichte tussenvelden met schuine scheidingslijst tussen de etages en spitse zijtorens. Overigens loopt de scheidingslijst tussen de boven- en benedenvelden hier naar het midden op, terwijl dat bij Strumphler meestal omgekeerd is.\nDe decoratie is terughoudend. Zo zijn de vleugelstukken zeer bescheiden, een nauwelijks uitspringende gesloten voluut, waaronder een recht paneel met opgelegde ruit. Opmerkelijk is ook het vlakke ornament in de soffiet, vlak rankwerk, dat in de verte associaties werkt met de art nouveau. Eveneens gereserveerd is het karakter van het blinderingssnijwerk. Het bestaat uit voluutranken met hier en daar een bloem en gestileerd bladwerk. Ook hier vallen de vlakke, weinig gevulde vormen op, en dat terwijl zich elders al vanaf 1830 een tendens naar een grotere plasticiteit begon af te tekenen. Opmerkelijk is nog de decoratie van de lijsten tussen de etages van de tussenvelden: drie aaneengereide rozetten, een ornament sterk gelijkende op de versiering die Teves' leermeester aanbracht op dezelfde plaats bij de orgels van de doopsgezinde vermaningen in Graft-Oosteinde en De Rijp, thans Utrecht, Geertekerk (dl 1790-1818, 165-167).",
  "Part05_075LOSDO": "Een fors orgel met een opvallende breedtewerking. Het herinnert, evenals Lohmans rugpositief in Eenrum (dl 1790-1818, 324-327), sterk aan het uit 1808 daterende Freytag-orgel in Finsterwolde (dl 1790-1818, 213-215). Weliswaar heeft het orgel in Finsterwolde de klaviatuur aan de voorkant en is ook het ook wat eleganter, de overeenkomst is niettemin treffend. De gedrongen brede middentoren is voor de totaalindruk het beslissende element. Dan volgen tussenvelden met parallel naar het midden aflopende labia, die in de naar buiten aflopende lijsten tussen de etages een tegenbeweging vinden. Daarin verschilt dit front van zowel Finsterwolde als Eenrum. Dan volgen de brede ronde zijtorens. Belangrijk voor de werking van het geheel zijn ook de brede stijlen.\nDe blinderingen boven in de torens bestaan uit twee spiegelbeeldige bladranken waarin C-voluten zijn opgenomen die met een krul in het midden bijeen komen. De benedenblinderingen in de torens zijn vergelijkbaar van opbouw. De blinderingen aan de pijpvoeten geven een S-vormige rank te zien die wordt doorsneden door een andere sterk uitwaaierende bladrank. Opvallend is vooral het snijwerk tussen de torens met langgerekte enigszins gestileerde bladranken. Dit doet sterk denken aan het snijwerk tussen de torens van het Lohman-orgel in het naburige Farmsum (1829). Deze overeenkomsten zouden erop kunnen wijzen dat ook het snijwerk van het orgel in Losdorp afkomstig is van Anthonie Walles, die in Farmsum als beeldsnijder werkzaam was. De torens worden bekroond door breed uitstekende vazen. Men lette nog op de vleugelstukken in de vorm van S- en C-voluten die rust op de balustrade van de orgelgaanderij die is voorzien van tapse balusters.",
  "Part05_076OLST": "Dit oudste bekende orgel van J.H. Holtgr\u00e4ve heeft een eenvoudige vijfdelige opbouw met ronde middentoren, gedeelde achterwaarts gerichte holle tussenvelden met tegengesteld labiumverloop en ronde zijtorens. In de torenkappen zijn tandlijsten aangebracht, wat Holtgr\u00e4ve bij zijn meeste orgels doet. Opvallend is dat het vrij sterk gebogen profiel van de middenpartij zich voortzet in de betrekkelijk hoge onderkas, wat een bijzonder plastische werking heeft. Een aardig detail is de hangende pijnappel onder aan het middendeel van genoemde onderkas. De etages van de tussenvelden worden gescheiden door schuin geplaatste lijsten, waarop een smalle draperie. De consoles onder de torens zijn voorzien van wat grof acanthus blad. De blinderingen bestaan grotendeels uit bebladerde takken met hier en daar een krulmotief.\n\nNiet gepubliceerde bron\nNotitie A.A.M.J. van Eck",
  "Part05_077ROTT": "Het orgel is geplaatst op een gesloten onderbouw met deuren, die deel uitmaakt van een grote boogvormige partij met pilasters, waarin de kas precies past. Oorspronkelijke diende deze wand met orgel om het koor van de kerk af te scheiden. Bij de kerkrestauratie van 1920 werd het orgel met de bijbehorende wand naar de torenkant verplaatst.\nIn zijn hoofdvorm is het orgel in Hillegersberg gelijk aan dat te Sommelsdijk (1821). Het zijn beide balustradeorgels met een gedeelde middentoren, vlakke gedeelde tussenvelden en ronde zijtorens. Afgezien daarvan konden de verschillen niet groter zijn. Zo kan men zien wat ornamentiek vermag. De empire decoratie van Sommelsdijk kenmerkt zich door luchtige, vlakke, bijna metaalachtige vormen. Hier in Hillegersberg is alles vol, plastisch, organisch. Bij elk detail valt dat op. Men neme de consoles onder de torens: in Sommelsdijk hebben zij trapezium-achtige bijna abstracte vormen, in Hillegersberg zijn het volle bladvormen. De slingers tussen deze consoles hangen zwaar neer, er zijn ook bloemen in verwerkt. In de benedenblinderingen beleeft de volle plastische golfrank zijn triomfantelijke terugkeer. In hun silhouet hebben deze stukken snijwerk nog wel iets van het soortgelijke werk in Sommelsdijk, maar in hun werking zijn zij volkomen anders. Bij de bovenblinderingen van de torens en de onderste velden had de ontwerper in Sommelsdijk vrij abstracte bladranken gecombineerd met bescheiden vlakke draperie\u00ebn. Hier ziet men naturalistisch eikenblad met zware erover heen gespannen draperie\u00ebn, die elke rechtgeaarde huisvrouw in de verleiding zouden brengen ze uit te kloppen.\nEvenals in Sommelsdijk bestaan de vleugelstukken hier uit aan een lint opgehangen muziekinstrumenten. Ook deze zijn voller en zwaarder geworden, terwijl er ook bladranken doorheen zijn gevlochten. Men vergelijke voorts de vlakke voluut waartegen in Sommelsdijk de gitaar en de viool hangen met het vergelijkbare onderdeel in Hillegersberg, dat ook de vorm heeft van een voluut, maar met een driehoekig plantaardig motief is versierd. In de kappen van de torens zijn rozetten aangebracht, zoals Meere ze ook bij het ongeveer gelijktijdige orgelfront in Linschoten (1828) toepaste. Let tenslotte op de buikige vazen met hun forse ribbels en men heeft een compleet beeld van de transformatie die Meere's ornamentiek tussen Sommelsdijk en Hillegersberg heeft ondergaan.",
  "Part05_078ADAMC": "Een sober met mahoniehout afgewerkt secretaire-orgel, dat de hoekige vormen vertoont die zo kenmerkend zijn voor het neoclassicisme. De opbouw is simpel, een rechthoek met hoekpilasters met messingkapitelen die wat Egyptisch aandoen; de tweedelige bovenlijst is onversierd. Opmerkelijk is de boogvorm van de geluidsopening. Daardoor lijkt het geheel, hoe bescheiden ook, te zijn gebaseerd op het in het neo-classicisme nogal populaire triomfboogmotief.",
  "Part05_079WOERD": "Van de kas van dit orgel zijn het frontgedeelte en het daarbij aansluitende fries oud. Dit gedeelte diende als loos front voor een kabinetorgel dat was geplaatst in de Hervormde Kapel aan de Nieuwe Haven in Edam. De nieuwe kasgedeelten werden in 1984 ontworpen door de architect Paul van Vliet, die ook de restauratie van de kerk leidde.\nWij hebben hier te maken met een voor Nederlandse begrippen zeer ongebruikelijk front. Het is een voorbeeld van een consequent neo-classicistisch fronttype, zoals dat vooral in Frankrijk werd toegepast. Men kan vergelijkbare fronten echter ook in Belgi\u00eb, Duitsland of Engeland vinden. Het bestaat uit een nogal fors dorisch fries met trigliefen en een bovenbouw, die wordt geleed door ionische pilasters die een architraaf en een kroonlijst met tandlijsten dragen. In het midden is een rondbogig veld aangebracht, aan de zijkanten twee ronde pijptorens. Het geheel wekt associaties met het in het neo-classicisme geliefde triomfboogschema. Onder de twee pijpentorens zijn bladconsoles aangebracht, met druiventrosjes erin verwerkt. De druiventrossen onderaan zijn een moderne toevoeging.\nOver de herkomst en de maker van dit merkwaardige front is niets bekend. Het zou uit circa 1830 kunnen dateren, maar het kan ook later zijn.",
  "Part05_080BEEK": "Deze uit een zusterklooster in Geel in Belgi\u00eb afkomstige kas, die in 1973 werd geplaatst ter vervanging van de verloren gegane Lindsen-kas, is van een type dat in de Zuidelijke Nederlanden/Belgi\u00eb gedurende een groot deel van de 19e eeuw werd toegepast: een ronde middentoren van vijf pijpen, ongedeelde vlakke tussenvelden met gebogen bovenlijsten en ronde zijtorens van vijf pijpen. Het model van de panelen in de onderkas is ook karakteristiek voor het Zuiden. Aangezien de kas uitgesproken stijlkenmerken mist, is een enigszins precieze datering ondoenlijk. De consoles onder de torens vertonen fors bladwerk en hangende granaatappels. Als bovenblinderingen dienen draperie\u00ebn met kwasten. Erboven is nog een eenvoudig ruitwerk aangebracht. De beeldjes op het orgel van een staande koning David en twee engelen zijn afkomstig van het voormalige orgel uit de RK kerk in Ooij. Zij moeten dateren uit het tweede kwart van de 19e eeuw.",
  "Part05_081DINXP": "Een zeer merkwaardige vorm van grootdoenerij, dit orgel. Men vermoedt een twee klaviers orgel met rugpositief en vrij pedaal, maar het is een orgel met onderpositief en oorspronkelijk aangehangen pedaal. De kern van de compositie is een enigszins gecomprimeerde versie van de vijfdelige opbouw, zoals Naber deze in Terwolde (1827) realiseerde, dus een ronde middentoren, gedeelde vlakke tussenvelden en ronde zijtorens. Daaraan werden twee tamelijk bescheiden velden toegevoegd die de overgang vormen naar de forse zijtorens, die zeer laag aanzetten en daardoor zelfs associaties wekken met het Hamburger Prospekt. Deze torens waren beide loos. Achter \u00e9\u00e9n ervan werd de klaviatuur aangebracht, achter de andere was niets.\nOfschoon men nu al een imposant geheel had verkregen, was dit nog niet genoeg. Het orgel moest ook nog een 'rugpositief' krijgen. Dit werd geplaatst boven het klankbord van de preekstoel en volgt in zijn plattegrond de contouren daarvan. Frontaal ziet men een ronde middentoren met zeer geprononceerde onderlijst, geflankeerd door telkens \u00e9\u00e9n ongedeeld veld. Doet men nu een stap opzij naar links of rechts, dan ziet men weer dezelfde compositie van ronde toren en flankerende velden, alleen zijn deze torens lager dan de middentoren. Vervolgens herhaalt zich hetzelfde spel met een nog lagere toren en een wel zeer breed pijpenveld dat de ruimte tussen deze toren en de onderkas opvult. De gekozen vorm heeft als consequentie dat telkens twee velden op elkaar stoten. Zij worden dan gescheiden door vrijstaande kapiteelachtige stijlen. De pijpen in positief en 'pedaaltorens' zijn houten imitaties.\nDe ornamentiek is vergeleken met Nabers eersteling in Terwolde voller en zwaarder geworden. De consoles onder de torens zijn voorzien van dubbele bladkransen. In de blinderingen ziet men rijk bebladerde voluutvormen, die nog wel een zekere overeenkomst met Terwolde hebben. Ook bij de vleugelstukken is dat het geval. Men ziet nog steeds een aantal van de gebruikte, aan Abraham Meere ontleende muziekinstrumenten, maar opgehangen in een zeer rijk bebladerde S-vormige slinger met krul. Hierna zullen bij Naber de instrumenten verdwijnen en de zware plantenkrullen alleen overblijven.",
  "Part05_082GRONG": "In 1826 ontving de Nieuwe Kerk in Groningen van de koopman Jan Reinders Oortsema een legaat van f. 6.000 voor de bouw van een orgel, het eerste in deze kerk. Toen men na enige jaren dit bedrag ongeveer had weten te verdubbelen, werden nadere plannen gemaakt. In 1828 kreeg Petrus van Oeckelen de opdracht een bestek en een frontontwerp voor het orgel te vervaardigen, zulks in samenspraak met de orgelkundige Jhr. S.W. Trip. Het was kennelijk niet de bedoeling dat Van Oeckelen dit werk zou uitvoeren; het werd in het openbaar aanbesteed. Verschillende orgelmakers tekenden erop in: Naber, Scheuer, Timpe, Hillebrand en de Gebrs. Lohman. Timpe, de op \u00e9\u00e9n na laagste inschrijver, kreeg de opdracht. In 1831 was het orgel gereed.\nHet frontontwerp dateert dus uit 1828 en is vervaardigd door Petrus van Oeckelen. Of Trip er zich ook mee heeft bemoeid, is niet bekend, maar zeker niet uit te sluiten. Men wenste voor de Nieuwe Kerk iets bijzonders, iets representatiefs, en dus werd voor het front het beroemdste orgel van Nederland nagevolgd, het Haarlemse Bavo-orgel dl 1726-1769, 109-113). Het is opmerkelijk dat de frontopbouw van dit illustere instrument zo weinig directe navolging heeft gevonden. In de achttiende eeuw kan men alleen het orgel van de Hersteld Lutherse kerk in Amsterdam (thans Arnhem, St-Eusebius, dl 1790-1818, 107-111) aanwijzen en dat heeft ook veel aan het orgel in de Oude Kerk in Amsterdam (dl 1726-1769, 30-35) te danken. In Groningen werd het Haarlemse concept evenwel vrij letterlijk gevolgd. Er zijn slechts twee wezenlijke verschillen. In de eerste plaats natuurlijk de omvang; het Groningse orgel kreeg geen Principaal 32' in het pedaal, maar moest het met een zestien voet doen. En dan de vorm van de tussentorens; in Haarlem zijn deze spits, in Groningen rond. Spitse torens waren in de Groninger orgelbouw van de jaren 1820 klaarblijkelijk niet zeer in trek. Later zou de firma Van Oeckelen ze weer toepassen, al hield zij zich meestal aan de ronde torens. Een consequentie van dit gebruik van ronde tussentorens is een zeker verlies aan spanning in het ontwerp; het wordt minder pittig. Voor het overige wordt in de tekening van Van Oeckelen het Haarlemse frontschema nauwkeurig gevolgd, althans bij de hoofdkas. Men lette bijvoorbeeld op de 'vertanding' van hoofd- en bovenwerk, die wordt bewerkstelligd door de middentoren van het hoofdwerk hoger te maken dan de zijtorens. De ruimte die hier tussen de torens openblijft, wordt, evenals in Haarlem, opgevuld door beeldjes van musicerende putti. Ook het labiumverloop is gelijk. Het systeem van diagonale lijnen dat zo kenmerkend is voor het Haarlemse orgel en uiteindelijk teruggaat op het orgel in de Nieuwe Kerk te Amsterdam (dl 1479/1725, 154-158), wordt letterlijk nagevolgd. Bij het rugpositief is een klein verschil met het Bavo-orgel te zien. De tussenvelden hebben in Haarlem drie etages met tegengesteld labiumverloop. Bij het Groningse orgel was voor een volwaardige tussenetage net niet genoeg plaats, dus werd daar een driehoekig bladornament aangebracht, merkwaardigerwijs ook bij de zijvelden, die in het Haarlemse voorbeeld maar twee etages hebben.\nBij de uitvoering werd het ontwerp van Petrus van Oeckelen in hoofdzaak gevolgd. Er werden alleen enkele cosmetische wijzigingen  aangebracht. Zo werden de onderlijsten van de tussentorens iets korter en werden de kappen van de meeste torens juist weer iets hoger. De belangrijkste wijziging had echter betrekking op het labiumverloop in de tussenvelden. Bij het rugwerk verdween de met bladornament opgevulde tussen-etage doordat de andere twee etages verlengd werden. Bij het hoofdwerk werd het labiumverloop omgekeerd en in de bovenvelden veel vlakker gemaakt. Gevolg was dat het karakteristieke diagonaaleffect verloren is gegaan, wat zeker als een verarming moet worden beschouwd. De labiumlijnen van de velden verlopen nu wat richtingloos.\nWat natuurlijk niet van het Bavo-orgel kon worden overgenomen, was de decoratieve rijkdom. De ornamentiek is bij het Groningse orgel uiterst sober. In dat opzicht is er slechts weinig verschil tussen ontwerp en uitvoering. Bij de pijpvoeten ziet men wat sprietig bladwerk en aan de bovenzijde van de pijpen eenvoudige draperie\u00ebn, die bij de torens in het midden nog van een kwastje zijn voorzien. Op de middentoren van het rugwerk bevindt zich een lier, die niet in het ontwerp voorkomt, terwijl op de zijtorens twee engelen zijn geplaatst, de linker met een harp, de rechter met een bazuin. Bij het ontwerp was dit net omgekeerd. Over de bekroningen van de torens van de hoofdkas laat de ontwerptekening de beschouwer in het ongewisse; alleen een soort podesten zijn aangegeven. Uiteindelijk werden de middentoren en de pedaaltorens bekroond door pinakels, terwijl op de zijtorens bescheiden bazuin blazende engelen zijn geplaatst.\nOngeveer een eeuw scheidt de orgels in Haarlem en Groningen. Hetzelfde visuele basisconcept en toch werelden van verschil. In Haarlem ziet men een aristocraat voor zich, met een geborduurd vest en een allonge pruik, in Groningen een burgerheer met geklede jas en hoge zijde.",
  "Part05_083HERBO": "Voor dit orgel werd het contract reeds in oktober 1825 gesloten, maar het werd pas in 1831 voltooid. Het vertoont tal van overeenkomsten met het iets eerder in opdracht gegeven orgel in de Grote Kerk te Harderwijk. Het rugpositief van Harderwijk (1827) en het loze rugwerk in 's-Hertogenbosch zijn in vormgeving en decoratie vrijwel identiek. Met hun geronde zijvelden zijn zij verwant aan het in 1787 gebouwde orgel van Gideon Thomas B\u00e4tz in Breukelen (dl 1769-1790, 337-339). De ontwerptekening is bewaard gebleven; deze wijkt slechts op enige details, bijvcoorbeeld de panelen in de onderkas af van het orgel zoals het er thans staat.\nOok  de opbouw van van de hoofdkas is op het ontwerp van Harderwijk gebaseerd. De vijfdelige middenpartij is goeddeels identiek aan die in Harderwijk, afgezien van het opvallend V-vormige labiumverloop in de tussenvelden. Dit basisschema is hier ook weer uitgebreid met zijvelden, die hier echter niet van geprofileerde kappen zijn voorzien, zoals in Harderwijk, maar van draperie\u00ebn. Deze vormgeving ligt voor de hand, want deze velden vormen de overgang naar de forse zijtorens, die lager aanzetten dan middenpartij en zijvelden.\nDe decoratie is vrijwel identiek aan die in Harderwijk, maar lijkt hier en daar iets grover. Ook hier weer eikenbladeren. De blinderingen boven in de torens van de hoofdkas vertonen nog een combinatie van eikenblad met draperie, in het loze rugwerk is het alleen bladwerk. Een slinger onder het rugwerk, zoals in Weesp (1823) en Harderwijk, ontbreekt hier. Op de middentoren van het positief en de zijtorens van de hoofdkas zijn instrumententrofee\u00ebn aangebracht. Het figurale beeldhouwwerk moet vrijwel zeker van dezelfde hand zijn als dat in Harderwijk. De bazuinblazende engelen op de zijtorens van de hoofdkas met zegepalm en het eeuwigheidssymbool van de slang die zich zelf in de staart bijt, alsmede de op canap\u00e9s gezeten vrouwenfiguren op de zijtorens van het positief zijn vrijwel identiek aan de beelden in Harderwijk. Alleen de op de middentoren van de hoofdkas zetelende David met harp heeft in Harderwijk geen pendant.",
  "Part05_084MARRU": "Bij dit orgel baseert Hillebrand zich op het vijfdelige orgeltype met rugpositief van Albertus van Gruisen, waarvan het uit 1804 daterende instrument in Marssum een goed voorbeeld is (dl 1790-1818, 162-164). Het omvat dus bij hoofdwerk en rugpositief een ronde middentoren, gedeelde vlakke tussenvelden en spitse zijtorens. De stijlen zijn opvallend breed en enigszins pilasterachtig behandeld. Typerend zijn ook de tandlijsten in de kappen. De blinderingen in de torens bestaan uit transparante, sterk geabstraheerde bladranken, veel eenvoudiger dan in het oudere werk van Hillebrand. Boven de tussenvelden S-vormige ranken met bloemen. De schuin verlopende afscheidingen tussen de etages van de tussenvelden zijn voorzien van reeksen gekoppelde ringen, waaronder sobere bladranken. Typerend voor Hillebrand de weelderige draperie\u00ebn onder het rugwerk, zij het minder fantasierijk dan bij de oudere orgels in Drachten (1820) en Veenhuizen (1821). Fraai zijn de plastisch omkrullende bladeren onder de zijtorens van het hoofdwerk.\nDe vleugelstukken vertonen een gekrulde voluut, in transparant bladwerk uitgevoerd. Op het rugwerk horen beelden van David en twee bazuin blazende engelen, die thans tijdelijk zijn verwijderd. Het hoofdwerk moest het waarschijnlijk vanwege de te geringe hoogte van de kerk zonder beelden doen.",
  "Part05_085NAALD": "Bij dit orgel past Beekes een gedeelde middentoren met veel kleine pijpen toe, nadat zijn leermeester Abraham Meere hem daarin was voorgegaan. De ontwerptekening van het front is bewaard gebleven. De orgelkas werd vrijwel geheel conform deze tekening gemaakt. Alleen kregen de kappen van de torens bij de uitvoering tandlijsten, die op de tekening ontbreken. De gedeelde toren, zoals hier toegepast, is een ontlening aan het voormalige orgel van de Grote- of St-Laurenskerk te Rotterdam, waaraan ook de hogere aanzet van de middentoren en de vorm van de onderlijsten van de tussenvelden herinneren. Waarschijnlijk hebben wij hier echter met een indirecte ontlening van doen en is het door Abraham Meere vervaardigde front voor het orgel in de Grote Kerk te Vlaardingen de bemiddelaar geweest.\nDe blinderingen bestaan vrijwel geheel uit eikenblad. Boven de tussenvelden wordt dit gecombineerd met de bij Beekes vaker voorkomende voluutrank. Boven in de torens zijn de eikenbladeren gecombineerd met draperie\u00ebn. De consoles onder de torens zijn gedecoreerd met tamelijk gestileerd acanthusblad. Zij worden door slingers verbonden. Ongebruikelijk voor Beekes zijn de rijke vleugelstukken met hun grote vari\u00ebteit aan muziekinstrumenten die aan een lint met strik zijn opgehangen. Op de middentoren een David met harp, op de zijtorens op canap\u00e9s gezeten dames met muziekinstrumenten, links met een bazuin, rechts met een gitaar. Vrijwel dezelfde beelden zijn ook te zien in de Grote Kerk te Harderwijk (1827) en de Hervormde Kerk te 's-Hertogenbosch (1831). Aandacht verdient nog de orgelgalerij met zijn dorische zuilen en fries en de fraaie opengewerkte golfranken in de borstwering.",
  "Part05_086UTREC": "Evenals het orgelfront in de Ronde Lutherse Kerk te Amsterdam (1830), is dit front ontworpen door de architect Tilleman Fran\u00e7ois Suys (1783-1861). Deze verrichtte in de jaren twintig van de negentiende eeuw verschillende werkzaamheden aan de Domkerk. Hij bracht een nieuwe westgevel aan met een groot neogotisch portaal, waarboven ruimte voor de blaasbalgen van het orgel en verder richtte hij de kerk in als preekkerk met een groot amfitheater. Het sluitstuk van deze werkzaamheden was het front voor het nieuwe orgel, dat als enige element van Suys's werkzaamheden is overgebleven.\nHet front in Utrecht is een vergrote versie van het orgelfront in de Ronde Lutherse Kerk in Amsterdam. Het heeft dezelfde neoclassicistische blokvorm, maar dan overgezet in gotische vormen. Er is nog een alternatief ontwerp bewaard gebleven, waarbij de onderkas hoger zou worden en in haar bovendeel zou worden voorzien van rasterwerk. Afgezien daarvan was het identiek aan het uitgevoerde plan.\nHet rugpositief heeft in hoofdzaak dezelfde vorm als dat in de Ronde Lutherse Kerk. De rondboog is hier echter vervangen door een reusachtige wimberg waarin een getraceerde vensterpartij is uitgespaard. Aangezien dit traceerwerk een ondersteuning nodig had, is hier de middentoren vervangen door een zuil, een element dat doet denken aan de vlakke middenstijl die in de Zuid-Nederlandse orgelbouw, met name bij de Gebroeders Van Peteghem, veel was aan te treffen (zie bijv. Noordwijk aan Zee, Geref. Kerk, dl 1769-1790, 251-253). Het traceerwerk bestaat uit spitsbogen met rozetten met zespassen en vierpassen. Het traceerwerk van de secundaire bogen eindigt in hangende pijnappels. De boogzwikken zijn met een soort latwerk opengewerkt. Boven aan de pijpvelden ziet men hangende spitsboogjes, in de bovenlijsten entrelacs, een bepaald niet gotisch motief. De wimberg wordt afgebiesd door een gevlochten bladslinger en een lijst met hogels. Vergelijkbare bladslingers zijn ook aangebracht langs de onderlijsten van rugwerk en hoofdkas. De schuin lopende benedenlijsten van de middenpartij van het rugwerk in de Amsterdamse Ronde Lutherse Kerk hebben hier geen pendant. De torens worden afgesloten door bovenlijsten met bladwerk, waarboven wederom een gevlochten band. Opengewerkte spitsen vormen de bekroning.\nDe hoofdkas heeft dezelfde rechthoekige blokvorm als het orgel in de Ronde Lutherse Kerk. Ook hier zijn binnen dit kader drie ronde torens aangebracht, alle drie van zeven pijpen. De tussenpartijen zijn weer ontleend aan de middenpartij van het rugwerk en in hoofdzaak gelijk van vormgeving. Het gekrulde bladwerk van de kappen van de drie torens zou men nog wel als gotisch kunnen interpreteren, de daarboven aangebrachte lijst die boven de gehele hoofdkas doorloopt, is met zijn palmetdecoratie uitgesproken uitgesproken neo-classicistisch. Neo-gotisch is daarentegen weer de spitsboogbalustrade daarboven. In \u00e9\u00e9n lijn daarmee liggen de paviljoens boven de torens, waarvan de twee buitenste worden bekroond met opengewerkte spitsen met wimbergen. Het middelste draagt een beeld van koning David met harp. Men lette nog op een detail in de onderlijsten: daar ziet men uitgesproken klassieke diamantkoppen. De hoofdvorm is dus neo-classicistisch, de vormgeving is overheersend neo-gotisch met hier en daar een klassiek element. De vlakke vormen van het neo-gotisch ornament maken echter duidelijk dat de gotiek hier door een neo-classicistische bril wordt bekeken.",
  "Part05_087ZUTPH": "Aanvankelijk was het de bedoeling dat het door vader en zoon Lohman te bouwen orgel voor de Zutphense Lutheranen een vijfdelige frontopbouw met drie ronde torens zou krijgen, enigszins vergelijkbaar met het ongeveer gelijktijdige orgel in Losdorp (1830). Dit ontwerp kwam niet tot uitvoering. Het orgel, zoals gebouwd, kreeg een opzet die in het verdere werk van de orgelbouwers Lohman geen parallel heeft. Het orgelfront bestaat uit een ronde middentoren, gedeelde holle tussenvelden met V-vormig labiumverloop en geronde torenachtige zijvelden waarvan de kappen sterk uitsteken over de aangrenzende velden. De uiteindelijke bron van dit ontwerp ligt bij het Huis B\u00e4tz, in het bijzonder het uit 1787 daterende orgel in de Hervormde Kerk te Breukelen van Gideon Thomas B\u00e4tz (dl 1769-1790, 337-339). Hoe de beide orgelmakers Lohman op dit schema zijn gekomen, is niet duidelijk. Het was kort tevoren opnieuw toegepast in het rugpositief in de Grote Kerk te Harderwijk (1827) en bij het loze positief van het in 1831 voltooide orgel in de Hervormde Kerk te 's-Hertogenbosch. Als een van de orgelmakers Lohman zelf op het idee zou zijn gekomen, zou men verwachten deze vormgeving vaker bij hen aan te treffen, aangezien zij voortdurend op eenmaal gevonden oplossingen vari\u00ebren. Op de Zutphense opzet komt echter geen enkel lid van de familie Lohman ooit terug. Het is dan ook denkbaar dat de kerkmeesters van de Zutphense lutherse kerk \u00e9\u00e9n van genoemde orgels hebben gezien en hun orgelmakers te verstaan hebben gegeven iets dergelijks ook te wensen. Aangezien Lohman enige jaren later in Vorden (1834) de zijvelden van het hoofdwerk van het orgel in de Harderwijkse Grote Kerk navolgt, is genoemd instrument waarschijnlijk de meest aannemelijke inspiratiebron voor dit orgel.\nDe decoratie is zeer verzorgd. Het orgel is voorzien van een soffiet bestaande uit acanthusbladwerk. Vergelijkbaar bladwerk, in vrij plastische vormen, vindt men ook terug in de blinderingen en in de uitbundige decoratie naast de middentoren. In de blindering van de middentoren is voorts nog een draperie aangebracht en in de zijtorens een gevlochten bladslinger. Tussen de etages van de velden een combinatie van een sterk gestileerd plantaardig element en draperie\u00ebn met kwastjes. De vleugelstukken hebben de voluutvorm, eindigend in een krul, en bevatten behalve rankwerk ook druivenbladeren en druiventrossen. Vanaf de lier op de middentoren hangt een gevlochten bladslinger af naar de vazen op de binnenstijlen van de buitenvelden. Op de hoeken van deze velden ziet men fraaie pijnappels.",
  "Part05_088BROEK": "Een voor Beekes gebruikelijke vijfdelige frontopbouw met drie ronde torens en gedeelde vlakke tussenvelden. In bepaalde opzichten keert Beekes hier weer naar oudere werkstukken terug, met name bij de consoles onder de torens, die evenals die in Vinkeveen zijn voorzien van cannelures en gestileerde palmetten. De verbindende slingers hebben ook weer aan de zijkant een afhangend gedeelte. De blinderingen vertonen een gevarieerder beeld dan de eikenbladeren van het iets oudere orgel in Naaldwijk. Zij zijn vrijwel identiek aan die in de RK kerk in De Hoef, alleen is de detaillering iets verfijnder. Zo ziet men boven in de torens de combinatie van bladelementen met aan een knop opgehangen draperie\u00ebn en beneden in diezelfde torens bladwerk met een voluutrank en bij de scheiding tussen de etages van de tussenvelden een  vlakke lijst, geflankeerd door bladtakjes en kleine draperie\u00ebn met linten. Boven in de velden weer een combinatie van bladwerk met een voluutrank die eindigt in een krul. Daarboven een merkwaardige schuine lijst met een soort cannelures die herinnert aan een soortgelijk element in De Hoef, dat daar echter horizontaal is geplaatst. De vleugelstukken doen wat archa\u00efsch aan: zij bestaan uit een benedenstuk in de vorm van een C-voluut, een vierkant overgangsdeel met rozet en een rechthoekige stijl met plantenslinger. Wangen van een sterk verwante vorm, alleen met een meer uitgesproken benedenvoluut, zijn te vinden in het orgel dat Abraham Meere in 1806 vervaardigde voor de Hervormde Kerk in Echteld (dl 1790-1818, 180-182).",
  "Part05_089GRIJP": "Een variant van het type met gedeelde middentoren. Vergeleken met het hieraan bij de Van Dams in successie voorafgaande orgel van dit type in Huizinge (1825), is het breder en gedrongener en ook wat stijver geworden. Dit wordt vooral bewerkstelligd doordat de tussenvelden, die nog steeds een achterwaartse welving hebben, breder zijn gemaakt en doordat de torens nu zeven pijpen hebben gekregen in plaats van vijf. Verder zijn de scheidingen tussen de etages van de velden recht geworden, in plaats van gebogen, zoals in Huizinge.\nOok in het blinderingssnijwerk van beide orgels ziet men een wereld van verschil. Zijn de blinderingen in Huizinge slank, transparant, soms bijna metalig, in Grijpskerk hebben zij zware, plastische vormen. Ook zijn nu blinderingen bij de pijpvoeten aangebracht, wat ook een belangrijk verschil uitmaakt. Men ziet daar vrij forse bebladerde takken. Elders zijn het vooral plastische golfranken die de toon aangeven. Opvallend zijn ook de vlezige bladeren op de consoles onder de torens.\nIn 1868 werd het orgel door brand beschadigd en vervolgens hersteld door Petrus van Oeckelen. Daardoor heeft het uiterlijk van het instrument een stevig Van Oeckelen stempel opgedrukt gekregen. In de eerste plaats tengevolge van de door deze orgelmaker vaker toegepaste beschildering in 'rijtuigzwart' met goud afgebiesd, maar ook door enige toegevoegde decoratieve elementen. Zo kreeg het orgel op de middentoren een lier en op de zijtorens de aan Petrus van Oeckelen zo dierbare adelaars met uitgespreide vleugels. Over de torens hangt een zware gevlochten bladslinger, die in het midden over de lier is gedrapeerd en op de torens door de adelaars in hun snavels wordt gehouden. De eveneens door van Oeckelen toegevoegde  vleugelstukken bestaan uit een drietal aan elkaar gekoppelde S-voluten met onderin een krul waarin een bloem.",
  "Part05_090MUNST": "Een orgel met een eenvoudig vijfdelig front van een type zoals dat vaker door de Gebroeders Franssen is toegepast. Het heeft een ronde middentoren, gedeelde tussenvelden met parallel labiumverloop en ronde zijtorens. De blinderingen zijn tamelijk transparant. In de torens ziet men voluutranken, zo ook boven de velden. Aan de pijpvoeten in de velden zijn bebladerde takken aangebracht. Onder in de torens ontbreken blinderingen. De scheiding tussen de etages van de velden wordt gevormd door een rechte lijst aan weerszijden waarvan S-vormige bladranken zijn aangebracht. De consoles onder de toren vertonen eenvoudige bladvormen met pijnappels. Afgezien van de hoge onderkas wekken zowel opbouw als decoratie van dit orgel sterke associaties met het werk van Abraham Meere.\n\nKunsthistorische aspecten",
  "Part05_091OOST": "Een eenvoudig vijfdelig front, bestaande uit een forse ronde middentoren, ongedeelde tussenvelden met een zeer uitgesproken holling en overhoeks geplaatste ronde zijtorens, die enigszins herinneren aan sommige werkstukken uit het huis B\u00e4tz. De kappen van deze zijtorens vertonen boven de binnenste stijlen een verkropping. Het verkropte gedeelte steekt ver boven de tussenvelden uit. Het blinderingssnijwerk, dat alleen aan de uiteinden van de pijpen is aangebracht, vertoont tamelijk grove bladvormen met telkens een grote krul in het midden. De zuilvormige stut onder de middentoren zal wel niet oorspronkelijk zijn.",
  "Part05_092THOLE": "Een orgel met verscheidene ongewone trekjes. Bij het hoofdwerk valt vooral de zware middentoren op met elf pijpen. Het is aan te nemen dat de Gebroeders Van Dam zich hebben gebaseerd op het fronttype met gedeelde middentoren met grote aantallen pijpen, dat zij onder andere toepasten in Huizinge (1825). Bij het orgel in Tholen gaven zij toch de voorkeur aan een ongedeelde middentoren, maar zij besloten daarin toch meer pijpen onder te brengen dan de in de Noord-Nederlandse orgelbouw traditionele zeven. De tussenvelden, die een tegengesteld  labiumverloop vertonen, hebben ook iets eigenaardigs. Zij vertonen een lichte holling, wat niets bijzonders is, maar zijn zijwaarts enigszins naar voren gericht, als om de middentoren te omarmen. De bovenafsluiting en de scheiding tussen de etages wordt bewerkstelligd door gesloten lijsten. De lager aanzettende pedaaltorens zijn rond en bevatten de gebruikelijke zeven pijpen. Zeer ongewoon is het rugpositief. De twee ronde zijtorens zijn van het gebruikelijke model, maar de middenpartij is dat bepaald niet. Zij is lager dan de torens en omvat twee brede ongelede velden, het onderste met een lichte holling, het bovenste met een lichte bolling. Opmerkelijk is dat het bovenste, door zijn bolling iets naar voren stekende, veld is voorzien van een soort soffiet met dubbele bladkransen. De combinatie van de holle en de bolle welving geeft het geheel een zeer plastische werking. Het is onduidelijk wat tot dit denkbeeld aanleiding kan hebben gegeven.\nNavolging vond het wel. De Van Dams maakten er een sterk vereenvoudigde versie van met slechts \u00e9\u00e9n veld bij het orgel (1840) dat zich thans in de Gereformeerde Kerk te Oosthem bevindt. Een monumentale uitwerking van dit schema was te vinden in de St-Dominicus te Rotterdam, een orgel waaraan zowel de Van Dams als Kam & Van der Meulen en uiteindelijk de Lohmans hebben gewerkt. Ook werd een vergelijkbare oplossing toegepast bij het door Wander Beekes gebouwde orgel voor de St-Joseph in Delft, thans in gewijzigde vorm in de Pelgrimkerk te Haarlem. Een kleinschalige versie ervan tenslotte ziet men bij het orgeltje dat thans in gebruik is bij de NPB te Bennekom (ca 1840) en misschien is vervaardigd door Kam & Van der Meulen.\nHet snijwerk is vervaardigd door de Amsterdamse beeldhouwer M. Ripken, de beelden stammen uit een Antwerps atelier. De blinderingen aan de pijpvoeten bestaan uit spits eikenblad, bij de velden van het rugwerk met een groter staand blad in het midden. Boven in het bovenveld van het rugpositief is een brede S-voluut het dominerende element. Voor het overige zijn het vrij plastische bebladerde C-voluten die in het blinderingssnijwerk overheersen. Fraai zijn de uit dergelijke voluten opgebouwde golfranken onder de tussen- en bovenlijsten van de tussenvelden van het hoofdwerk. In de onderkas zijn onder de tussenvelden forse S-voluten aangebracht. S-voluten zijn ook het overheersende element in het bovendeel van de borstwering; zij vormen daar een soort golfpatroon waartussen gestileerde planten.\nNog enige details. De consoles onder de rugwerktorens worden door een gevlochten bladslinger verbonden. Iets dergelijks ziet men ook tussen de console van de middentoren van het hoofdwerk en de pedaaltorens. In de kappen van de torens vindt men een sierlijke smalle bladrand, waarboven een forse gevlochten bladslinger.\nBoven het middenveld van het rugwerk is een instrumententrofee geplaatst met een lier als pi\u00e8ce de milieu, waarvan een slinger met druiventrossen afhangt. Op de zijtorens putti. Op de torens van de hoofdkas beelden van de drie hoofddeugden, van links naar rechts het geloof, de liefde en de hoop. Oorspronkelijk was de hoofdkas voorzien van gesloten voluutvormige vleugelstukken met enig plantaardig ornament; deze zijn in Tholen niet herplaatst.",
  "Part05_093VEERE": "Een voor de toenmalige huisorgelbouw karakteristiek instrument in een sobere, voorname vormgeving. Het orgel heeft de vorm van een rechthoekige met mahoniehout afgewerkte secretaire. De onderkast bevat twee vlakke deuren met ronde slotplaatjes. Het iets terugwijkende bovendeel bezit, zoals in deze tijd gebruikelijk, geen pijpenfront. Het geheel wordt omlijst door twee zuilen met messing kapitelen die een onversierde, op de hoeken even verkropte, bovenlijst dragen. Het is waarschijnlijk dat de kas is vervaardigd door de zoon van de orgelmaker, de schrijnwerker Jan van der Weele, die vaker met zijn vader samenwerkte.",
  "Part05_094GEMER": "Dit is het oudste orgel van F.C. Smits dat bewaard is gebleven. Het is opgesteld op een tribune die rust op een bogenstelling met pilasters, uitgevoerd in rustica werk. Het orgelfront zelf vertoont grote overeenkomsten met het orgel dat Smits in zijn eigen woonplaats Reek bouwde (1825). Dit had een ronde middentoren van negen pijpen, holle achterwaarts gerichte ongedeelde tussenvelden met verhoogde frontstokken en brede zijvelden met naar buiten oplopende ingezwenkte bovenlijsten. Tussen de beide velden waren een soort pilasters aangebracht. In Gemert gaat Smits op dit ontwerp door en verandert hij er een en ander aan. De middentoren heeft nu nog maar zeven pijpen, terwijl de verhoogde frontstokken zijn komen te vervallen. De pilasters tussen de velden werden vervangen door ronde torens van zeven pijpen. De zijvelden, waarachter zich overigens niets bevindt, hebben een naar buiten aflopende, ingezwenkte lijst gekregen. De brede onderlijst in het middengedeelte ontbreekt hier. De velden eindigen in slanke pilasterachtige stijlen waarop een vaas. In plaats van het rugwerk in Reek heeft Smits in Gemert een onderpositief aangebracht, met holle velden en onder de middentoren een met lofwerk opengewerkt paneel. De onderkas is ingesnoerd.\nDe blinderingen van de hoofdwerkvelden bestaan uit afgebiesde gesloten draperie\u00ebn die door rozetten worden opgehouden. In de middentoren is ook een gesloten draperie te zien met gevleugelde engelenkopjes. De zijtorens hebben doorluchtige draperie\u00ebn met kwasten, afgewisseld met plantenmotieven. In de pijpvelden van het onderpositief ziet men plantaardige S-voluten als blindering, een vorm die in de het opengewerkte middenpaneel terugkeert. Opvallend zijn de vleugelstukken aan het hoofdwerk met hun engelenkoppen met vleugels in C-vorm. Op de zijtorens putti. Op de middentoren het wapen van Henderik Baron van Wassenaer, Groot-commandeur van de Duitse Orde, die in het kasteel van Gemert was gevestigd. Dit wapen hoorde waarschijnlijk bij het vorige orgel en werd pas betrekkelijk onlangs op de huidige plaats aangebracht. Voordien bevond het zich midden tegen de borstwering van de gaanderij.",
  "Part05_095HEEMS": "Een vijfdelig front met ronde middentoren, gedeelde vlakke tussenvelden en de voor Van Den Brink kenmerkende spitse zijtorens. De tussenvelden hebben dezelfde vorm als bij het orgel in de Engelse Episcopale Kerk in Amsterdam (1829). De benedenvelden hebben een naar beneden aflopende labiumlijn; de bovenvelden zijn betrekkelijk gedrongen en hebben een recht labiumverloop.\nDe decoratie is tamelijk rijk. Wat vooral opvalt zijn de vier forse gevleugelde engelenkoppen op de overgang van onder- naar bovenkas. Fraai zijn de bovenafsluitingen van de tussenvelden, waarin een gedraaide en rijk voorziene hoorn van overvloed is te zien die voortkomt uit een rozet. Eronder ziet men een bescheiden verdubbeling van dit motief. De blinderingen bestaan uit vlakke S-voluten, met aan de ene kant een krul en aan de andere kant een rozet, gecombineerd met bladwerk. De vleugelstukken hebben, evenals in de Episcopale kerk in Amsterdam en te Stellendam (1827), de vorm van een forse voluut, eindigend in een krul. Ook hier keert het motief van de hoorn van overvloed terug. Merkwaardig is het motief boven aan deze voluut, dat het beste is te omschrijven als een soort gehalveerde palmet. De bekroningen van de torens doen naar verhouding zeer sober aan: een lier op de middentoren en kleine vazen op de zijtorens.",
  "Part05_096BEMME": "Een orgel met een eenvoudig vijfdelig front, met drie ronde torens en vlakke gedeelde tussenvelden met horizontale afscheiding tussen de etages. Onder aan de torens zeer vlakke bladconsoles en verder modillons. Of het huidige labiumverloop overeenstemt met het oorspronkelijke, staat niet vast. Het orgelfront ziet er thans wel zeer uitgekleed uit. Het meeste snijwerk is vermoedelijk bij de zware oorlogsschade die de kerk heeft geleden en bij de herstelwerkzaamheden daarna (!) verloren gegaan. Boven de tussenvelden zijn tamelijk vlezige en ietwat grove bebladerde takken aangebracht, die onderaan eindigen in een slakkenhuisvormige krul. Vergelijkbare takken bevinden zich boven in de middentoren, hier gecombineerd met draperie\u00ebn. In de zijtorens worden de blinderingen gevormd door C-voluten.",
  "Part05_097BREDE": "Een orgel van Naber dat grote overeenkomsten vertoont met het iets oudere instrument in de RK kerk te Zaltbommel (1828). Dezelfde opbouw van ronde middentoren, gedeelde vlakke tussenvelden en ronde zijtorens. Ook in de ornamentiek zijn er overeenkomsten. Men lette bijvoorbeeld op de consoles onder de torens. Ofschoon de blinderingen niet geheel identiek zijn aan die in Zaltbommel, hebben zij wel hetzelfde ruige karakter.\nDe vleugelstukken bestaan uit een gebogen bladtak, waaraan een forse bebladerde S-voluut is opgehangen; deze eindigt in een krul met een bloemrozet. Muziekinstrumenten komen hierin niet meer voor.\nOp de middentoren een lier die vervaarlijk naar voren buigt, wat met opzet zo is gedaan in verband met de geringe hoogte van de zoldering. Op de zijtorens met draperie\u00ebn behangen zuilschachten waarop vuur brandt.",
  "Part05_098IJLST": "Dit orgel past niet geheel in de stilistische ontwikkeling van de Van Dams uit de jaren dertig van de 19e eeuw. Men zou het kunnen opvatten als een verstrakte en wat opgerekte versie van het orgel in Peins (1828). Misschien hebben de bouwers ook enigszins willen teruggrijpen op hun veel oudere orgels in Garnwerd (1809, dl 1790-1818, 241-243) en Midlum (1812, dl 1790-1818, 288-290). Het IJlster orgel heeft een vijfdelige opbouw met drie ronde torens met elk zeven pijpen, gedeelde vlakke tussenvelden met parallel naar het midden aflopende labiumlijnen en gesloten flauw binnenwaarts gebogen bovenlijsten. De scheiding tussen de etages van de velden is een smalle horizontale lijst, omkaderd door eiken bladwerk.\nDe blinderingen bestaan aan de pijpvoeten eveneens uit eikenblad. In de torens ziet men gestileerde bladranken met vruchten waar een bladslinger door heen is gevlochten. Het bladwerk boven de tussenvelden is nog sterker gestileerd. De vleugelstukken bestaan uit in een bebloemde krul uitlopende ranken. Een vergelijkbare rank is langs de bovenlijsten van de tussenvelden aangebracht.\nOp de torens bevonden zich vroeger drie in trompe l'oeil geschilderde afbeeldingen van de personificaties van geloof, liefde en hoop. Waar zij zijn gebleven, is niet bekend.",
  "Part05_099MONCK": "Zoals verscheidene andere orgels van deze Schotse orgelmaker heeft dit instrument een vijfdelig neo-gotisch front. Typerend voor zijn werk en dat van veel andere Britse orgelmakers zijn de verhoogde frontstokken in de tussenvelden. Minder gebruikelijk bij orgels van deze bescheiden omvang is de toepassing van torens in plaats van velden. De decoratie is verzorgd en laat zien dat de maker een vrij goed inzicht had in de laat-gotische vormentaal die zijn inspiratie was. Fraai is het snijwerk van de torens met zijn flamboyante tootbogen en pinakels. Boven de recht afgesloten velden en op boven de zijwanden zijn kammen aangebracht met een ingezwenkte boogvorm. Daaronder ziet men bij de zijwanden friezen met vierpassen. Het materiaal van stijl- en regelwerk is eiken op grenen kern, de paneelvullingen bestaan uit mahoniehout dat van een geschilderde palissander imitatie is voorzien, die bij de restauratie naar gevonden sporen opnieuw werd aangebracht.\n\nNiet gepubliceerde bron\ninformatie verkregen van Gerard Verloop",
  "Part05_100SIMPV": "Het vijfdelige middenstuk van het huidige orgel is nog van het orgel van Binvignat afkomstig. Het is volgens diens ontwerp vervaardigd door J.W. Gulikers uit Maastricht. Met zijn ongedeelde tussenvelden met gesloten binnenwaarts gebogen bovenlijsten vertoont het duidelijk overeenkomsten met het oudere orgel in Oirsbeek (1828). Het labiumverloop is weliswaar verschillend, maar dat heeft zijn huidige vorm waarschijnlijk aan de nieuwbouw uit 1924 te danken. De decoratie is rijker dan in Oirsbeek. De consoles onder de torens zijn voorzien van bladvormig snijwerk met druipers, terwijl de bovenblinderingen de vorm hebben van draperie\u00ebn met kwasten. Of de voluutvormige vleugelstukken die thans tegen de zijvelden uit 1924 zijn aangebracht, uit de bouwtijd van het orgel stammen, is onzeker. Het is instructief om de terughoudende decoratie van de orgelkas te vergelijken met het wat drukke neo-barokke snijwerk van de borstwering, een werk uit 1854 van J.P. Ramakers uit Schinnen.\n\nNiet gepubliceerde bron\nParochie-archief Simpelveld",
  "Part05_101VORDE": "Waarschijnlijk heeft Nicolaas Lohman het rugpositief van zijn orgel in Eenrum (1817) in het hoofd gehad toen hij dit frontontwerp maakte (dl 1790-1818, 324-327). Daarop wijzen de V-vormige velden in de tussenvelden, die hij, afgezien van de Lutherse Kerk in Zutphen (1831), sinds Eenrum niet meer had toegepast en ook de draperie-vorm van de afscheiding tussen de etages van de tussenvelden. Deze velden zij hier wel veel smaller dan in Eenrum en bovendien vlak. Ter weerszijden van de bij dit concept behorende ronde zijtorens zijn lagere, pas bij de bovenlijst van de borstwering aanzettende holle velden toegevoegd, wellicht een ontlening aan het hoofdwerk van het B\u00e4tz-orgel in de Grote Kerk te Harderwijk (1827).\nDe blinderingen, die bij de laatste restauratie gedeeltelijk werden gereconstrueerd, vertonen een grote vari\u00ebteit in voluutvormen, ze dateren gedeeltelijk uit 1862. Tussen de torens ziet men bebladerde krullen in de vorm van een S. De S-voluut is ook de overheersende vorm in de benedenblindering van de middentoren. Er is daarin ook weer een C-voluut verwerkt die zelfstandig voorkomt in de benedenblinderingen van de zijtorens. In de beneden-etages van de tussenvelden ziet men een fraai uit bladvoluten opgebouwde stuk snijwerk dat herinnert aan de vormen van de in de 17e en 18e eeuw vervaardigde koperen kansellezenaars. De etages van de tussenvelden worden gescheiden door kleine draperie\u00ebn. Boven in de middentoren zijn het vooral C-voluten die de toon aangeven. In de zijtorens lijken de vormen eerder op bebladerde vraagtekens. De vleugelstukken, waarvan het bovenste gedeelte is gereconstrueerd, bestaat uit twee bij elkaar aansluitende S-voluten. Opvallend zijn nog de bekroningen van de torens in de vorm van gestileerde kronen, die ook bij de laatste restauratie werden gereconstrueerd.",
  "Part05_102WINTE": "Evenals in Dinxperlo (1831) brengt Naber hier in Winterswijk een met zijtorens en positief uitgebreide versie van zijn vijfdelige basistype \u00e0 la Terwolde (1827). Alleen betreft het hier geen grootdoenerij. Zijtorens en positief hebben werkelijk een functie. De onderlijsten van zijtorens liggen in \u00e9\u00e9n lijn met de bovenlijsten van de borstwering.\nHet positief is een gedrukte brede versie van het vijfdelige basismodel. Het was oorspronkelijk direct tegen de onderkas van het bovenwerk geplaatst. De rondbogige doorgangen in de onderkas, naast de zijtorens, zijn pas aangebracht in 1972 toen het onderpositief tot rugpositief werd vermaakt.\nHet orgel rust op een brede door corinthische zuilen gedragen tribune. In de borstwering zijn lauwertakken en lauwerkransen aangebracht.\nDe ornamentiek vertoont grote overeenkomst met Zaltbommel, RK kerk (1828) en Bredevoort (1834). De torenconsoles met hun dubbele bladkransen zijn bij de drie orgels bijna gelijk van vorm. Zo ook de blinderingen met hun ruig, gedeeltelijk voluutvormig bladwerk. Fraai zijn de vleugelstukken aan het hoofdorgel, in de vorm van S-en C-voluten. Evenals in Dinxperlo zijn hier nog muziekinstrumenten in opgenomen, maar terwijl de vleugels in Dinxperlo nog enigszins leken op de eertijds door Naber nagevolgde wangstukken van Meere in Twello (1819), is hier de laatste overeenkomst verdwenen. Wij zien behalve een paar blaasinstrumenten links een lier en rechts een harp. De vleugelstukken van het positief hebben de vorm van een forse in een bloemknop eindigende S-voluut. Merkwaardig is de eikenbladkroon op de middentoren van het positief.",
  "Part05_103ZEVEN": "Het front is stilistisch niet goed te plaatsen. Kan Beekes, die het orgel in de Goudse Gasthuiskerk heeft geplaatst, op de vormgeving ervan invloed hebben gehad? Het heeft niets weg van de gebruikelijke Beekes-fronten, die voor het grootste deel een herkenbaar air de famille hebben.\nHet orgel bestaat uit een ingesnoerde hoofdkas en een onderpositief met een gedeeltelijk uitspringende kas. Dit positief is vierdelig, bevat twee velden met naar het midden oplopende labiumlijn, die aan de bovenzijde worden afgesloten door draperie\u00ebn, en twee ronde zijtorens. De velden worden gescheiden door een brede stijl, gedecoreerd met draperie\u00ebn. Er zijn sobere voluutvormige vleugelstukken, gedecoreerd met een hoorn van overvloed.\nHet hoofdwerkkas heeft een brede ingesnoerde kas en omvat een flauw geronde middentoren van zeven pijpen, gedeelde vlakke tussenvelden en eveneens flauw geronde zijtorens. De etages van de tussenvelden worden geschieden door een ongedecoreerde lijst in de vorm van een S-voluut. De velden worden aan de bovenzijde afgesloten door een C-vormige bladrank. In de torenvoeten zijn aan drie punten opgehangen slingers aangebracht. De blinderingen van de torens van hoofdwerk en positief hebben de vorm van gesloten banden, gedecoreerd met rozetten.\nDe vierdelige vorm van het positief met een brede middenstijl wijst in zuidelijke richting. Verder kan men niet van een uitgesproken zuidelijk karakter spreken. Er zijn duidelijke aanwijzingen dat delen van de kas ouder zijn dan 1835. De vormgeving van de hoofdwerkkas is met een datering in 1835 niet in strijd. Zolang niet meer over de herkomst van dit orgel bekend is, valt er niet veel meer over te zeggen.",
  "Part05_104DELFT": "Het is met dit kabinetorgel een wat merkwaardige zaak. De hoofdvorm van de kast is zeer sober en wijst met zijn hoekige vormen op een ontstaanstijd 1820-1835. De onderkast bevat twee deuren, terwijl de overgang van onder- naar bovenkast door een S-vormig profiel wordt bewerkstelligd. In sterk contrast met deze eenvoud is het blinderingssnijwerk in weelderige rococo vormen: krakelingachtige C-voluten, S-voluten die elkaar op vaak ingenieuze wijze doorsnijden, en hier en daar een bloemmotief. De tijd van het rococo was omstreeks 1820 al lang voorbij, terwijl van neorococo in die tijd nog geen sprake was. Er bestaat een kabinetorgel in particulier bezit dat met het hier besproken instrument vrij grote overeenkomsten vertoont, maar gelet op de geronde vormen van de kap uit omstreeks 1840 moet dateren. Dit is voorzien van neo-rococo blinderingen in gips. Dit zou kunnen betekenen dat het kabinetorgel in de Waalse kerk uit omstreeks 1835 zou kunnen dateren.",
  "Part05_105NOORD": "Het is interessant dit Engelse kamerorgel te vergelijken met het instrument in de Hezenberg te Hattem en met het van Bates afkomstige koororgel in de Oud-Katholieke kerk te Hilversum. Het heeft de onbekommerde decoratieve neo-gotiek van de Hezenberg achter zich gelaten en tegelijkertijd de neo-classicistische blokvorm van Hilversum doorbroken. Het bevat drie spitsboogvelden. Deze hier zijn in een logischer samenhang gebracht dan in Hattem. In vergelijking met het nog overwegend neo-classicistische geaarde orgel in Hilversum, wordt hier de gotiek sterker benadrukt. In plaats van een breed driehoekig afgesloten veld, is hier in het midden een spitsboog met wimberg aangebracht. De toten bij de spitsboogvelden zijn ongeveer gelijk aan die in Hilversum.  Een decoratief element dat de drie genoemde orgels gemeen hebben is de toepassing van kantelen. Men vindt ze op de zijwanden en in het front, zij lopen zelfs over de in het midden aangebrachte wimberg heen. In ieder geval gaat de vormgeving al enigszins in de richting van de meer archeologische/constructieve neogotiek, zoals die zich later in de 19e eeuw zou ontwikkelen. Het orgel wordt toegeschreven aan de orgelmaker Th.C. Bates uit Londen, die werkzaam was tussen 1820 en 1850 en gezien de overeenkomsten met Hilversum lijkt een dergelijke toeschrijving plausibel. Gelet op de wat verder gevorderde evolutie in de richting van het neo-gotisch idioom zal dit orgel iets jonger zijn dan dat in Hilversum en op circa 1835 kunnen worden gedateerd. De dispositie bevat echter twee registers met Duitse namen. Dat is in Engeland voor 1850 niet goed mogelijk. Pas omstreeks dat jaar begint de invloed van de Duitse orgelbouw op de Engelse zich af te tekenen. Dit hoeft echter niet tot een datering na 1850 aanleiding te geven. Het lijkt eerder aannemelijk dat men na het midden van de 19e eeuw ofwel enige registers heeft gewijzigd of wel ze eenvoudigweg een nieuwe naam heeft gegeven, in overeenstemming met de nieuwe Duitse mode.",
  "Part05_106ASSDE": "Evenals zijn vader Leonard bleef Matthias van den Brink vrij consequent gebruik maken van spitse zijtorens, in een tijd dat niet meer zo heel gebruikelijk was. Zo ook hier. Of Matthias hier dezelfde frontindeling had gebruikt als zijn het door zijn vader gemaakte orgel in Heemstede (1833) te zien geeft, is niet meer na te gaan, aangezien het front in Assendelft bij de nieuwbouw door Vollebregt in 1863 werd gewijzigd. Zo werden de stijlen verlengd door aanheling van een gedeelte aan de onderzijde. Waarschijnlijk dateren de blinderingen bij de pijpvoeten met hun merkwaardige ruitpatroon uit die tijd. De kappen van de torens zijn voorzien van tandlijsten, iets dat in het bewaard gebleven werk van vader Van den Brink niet is aan te treffen. Het blinderingssnijwerk bestaat uit C-vormige acanthusranken. De vleugelstukken hebben min of meer de voluutvorm, maar bestaan uit eikenbladwerk met daarin een voluutkrul. Zij zijn aangebracht door Vollebregt en karakteristiek voor diens werkwijze. De opzetstukken op de torens met hun rococo vormen moeten van een ouder orgel afkomstig zijn.",
  "Part05_107HALST": "Een orgel van een voor Timpe ongebruikelijk slank model. Het heeft weliswaar de door hem regelmatig toegepaste vijfdelige frontopbouw met drie ronde torens en gedeelde vlakke tussenvelden, maar deze velden zijn hier smaller geworden. Verder hebben zij een tegengesteld labiumverloop, terwijl de meeste bewaard gebleven orgels van Timpe een parallel labiumverloop hebben. Misschien moet men deze afwijkingen verklaren uit de toenemende participatie van Timpe junior, die steeds meer werk van zijn ziekelijke vader moest overnemen. Opvallend is wel dat dit slanke orgel in de verte herinnert aan \u00e9\u00e9n van vader Timpe's vroegste werken, het bijzonder fraaie orgel in de Doopsgezinde Kerk te Groningen dat men in 1960 aan de vernietiging heeft prijsgegeven.\nDe detaillering is zeer verzorgd. Curieus is de scheiding tussen de etages van de velden. Deze bestaat uit een smalle horizontale lijst, omraamd door snijwerk met een voluut, dat hier echter niet, zoals meestal een liggende V vormt, maar een parallellogram. De blinderingen bestaan verder uit voluten met slakkenhuismotief, afgebiesd met rankwerk. De tussenvelden worden aan de bovenzijde afgesloten door draperie\u00ebn met erboven een bebladerde tak. Sierlijk zijn de in 1845 aangebrachte vleugelstukken, bestaande uit een luchtige bladrank, waarin enige muziekinstrumenten zijn verwerkt, eindigende in een forse krul met bloemmotief. De consoles onder de torens vertonen bladwerk met druiventrossen. Op de torens vazen met opvallende hoekige handvaten.",
  "Part05_108IJLST": "Dit oudste bewaard gebleven orgel van Willem van Gruisen volgt de familietraditie vrij nauwgezet. De opbouw van ronde middentoren, gedeelde vlakke velden met tegengesteld labiumverloop en spitse zijtorens past daarin geheel. Het instrument heeft een onderpositief dat thans echter in het front niet spreekt. De huidige vormgeving van de onderkas moet, te oordelen naar de detaillering, dateren uit 1911 toen het orgel in IJlst werd geplaatst.\nDe ornamentiek vertoont verscheidene typische Van Gruisentrekjes. Men lette op de modillons in de kappen van de torens en op de tandlijsten bij de overgang van onder- en bovenkas. Karakteristiek is ook de scheiding tussen de etages van de tussenvelden, met hun schuine lijsten, hier met een soort kettingachtige versiering en kleine draperietjes eronder. Een dergelijke decoratie heeft de orgels van het Huis Van Gruisen vanaf het begin gekenmerkt. De bladvormen onder de torens zijn wat forser dan bij de oudere Van Gruisen-orgels. De blinderingen zijn nog steeds tamelijk transparant, maar toch vleziger dan bij de oudere instrumenten. Bij de torens zijn het voornamelijk enigszins gestileerde bladranken die het beeld bepalen, terwijl het snijwerk boven de velden een combinatie van een C-voluut (onderaan) en een flauwe S-vorm te zien geeft.",
  "Part05_109MAARS": "Bij dit orgel maakt Lindsen, zoals bij al zijn bewaard gebleven orgels, gebruik van het bekende vijfdelige schema met drie ronde torens. Hier zijn de tussenvelden, die een vlakke vorm hebben, ongedeeld. De stijlen zijn voorzien van cannelures. Bij deze pilasterachtige behandeling zou men een kapiteel verwachten; het ontbreekt evenwel. Opvallend zijn de hoge bovenaan sterk uitstekende kappen van de torens. Zij zijn gedecoreerd met bloemen. Boven de tussenvelden de door Lindsen zo graag toegepaste naar boven geopende C-voluten. Benedenblinderingen ontbreken. De bovenblinderingen hebben de vorm van draperie\u00ebn met naturalistisch afhangende plooien. De consoles onder de torens zijn gedecoreerd met bladwerk. Onder de tussenvelden bevinden zich in de onderkas rozetten met een bloemmotief. De huidige gelijkvloerse opstelling van dit uitgesproken balustrade orgel is visueel niet zeer gelukkig.",
  "Part05_110UITHO": "Dit orgel geeft het oudste bewaarde voorbeeld te zien van een frontopbouw die Knipscheer tot het einde van zijn loopbaan regelmatig zou toepassen: een ronde middentoren, vlakke gedeelde tussenvelden met tegengesteld labiumverloop en smalle spitse zijtorens met vijf pijpen. De bovenlijsten van de tussenvelden hebben een steil schuin verloop, de scheidingen tussen de etages volgen deze lijn. Het is niet ondenkbaar dat Knipscheers bemoeienis met het zeventiende-eeuwse orgel in Muiden (1835) op de vormgeving van dit orgel invloed hebben gehad.\nTer afsluiting van de bovenlijsten zijn bladslingers aangebracht. De blinderingen bestaan grotendeels uit C-voluten in slakkenhuis model, met enig spaarzaam bladwerk. Boven en beneden in de middentoren is in het midden van de blindering een rozet aangebracht. Langs de tussenlijst in de velden opklimmende S-voluten. Vleugelstukken ontbreken. De kas van het bovenwerk dateert in zijn huidige vorm uit 1972.\nEen probleem wordt gevormd door de drie beelden. Zij zijn alle drie vrij grof gesneden en duidelijk erop berekend van grote afstand te worden bekeken. Het middelste stelt een gevleugelde vrouwelijke figuur voor met een staf in de rechterhand en een zonneschijf op de borst. Afgaande op het ook veelvuldig in de Nederlanden geraadpleegde werk Iconologia van Cesare Ripa moet dit een voorstelling zijn van de deugd. De zonneschijf is de zon der gerechtigheid (Sol Iustitiae), een verwijzing naar Christus. De zin der voorstelling is dan dat wie de zon der gerechtigheid, dat wil zeggen Christus, in het hart draagt, de deugd belichaamt. De beide andere beelden stellen vrouwenfiguren voor, de rechter met een palmtak en de linker met een boek. Hun betekenis is niet duidelijk. Aangezien op geen enkel ander orgel van Knipscheer beelden met een dergelijke voorstelling voorkomen en de deugdvoorstelling met de Sol Iustitiae in de 19e eeuw niet zeer gebruikelijk was, ligt het vermoeden voor de hand dat deze beelden ouder zijn dan het orgel. Of zij het van het orgel van de vorige kerk van Uithoorn afkomstig zijn, is onzeker.",
  "Part05_111WARNS": "Bij dit orgel gebruikt Naber wederom zijn standaardtype, zoals voor het eerst toegepast in Terwolde (1827). Een vijfdelige opbouw met drie ronde torens en vlakke gedeelde tussenvelden met parallel labiumverloop. De decoratie laat nog steeds iets zien van het ruige bladwerk zoals dat bij de iets oudere Naber-orgels van Zaltbommel (1828), Bredevoort (1834) en Winterswijk (1834) is aan te treffen, maar het lijkt hier weer soberder en transparanter te worden. Men ziet dat duidelijk bij het snijwerk boven de tussenvelden. De afscheiding tussen de etages van de tussenvelden wordt nog steeds gevormd door een horizontale lijst, omraamd door bladwerk. Meestal vormt dat een soort liggende V; deze is hier wel heel weinig uitgesproken. De blinderingen bij de pijpvoeten, die waren verdwenen, zijn bij de plaatsing in Warnsveld gereconstrueerd. De consoles onder de torens zijn sober en ontberen de dubbele bladkransen die bij de genoemde oudere orgels te vinden zijn. De vleugelstukken zijn opgebouwd uit S-voluten en met een krul opgehangen aan een korte bladrank.",
  "Part05_112ALPHE": "In 1837 moet B\u00e4tz in het kerkje te Alphen een schijnfront hebben geplaatst voor een kabinetorgel van Strumphler. Dit orgel werd in 1913 verkocht en doet sinds 1969 dienst als koororgel in de Grote Kerk te Breda (dl 1796-1790, 158-159). Het thans in de kerk aanwezige schijnfront, dat een elektronisch instrument aan het gezicht onttrekt, zou dan van B\u00e4tz afkomstig moeten zijn. Het is echter niet zeer typerend voor het werk van het Huis B\u00e4tz. Het omvat twee ronde torens en een breed, van boven met een binnenwaarts gebogen lijst afgesloten, veld met recht labiumverloop. Het heeft verhoogde 'frontstokken'. Het snijwerk bestaat grotendeels uit C-voluten met gestileerd bladwerk. Dit zou inderdaad uit 1837 kunnen dateren.",
  "Part05_113NWERK": "Dit orgel is in zijn uiterlijk bijna een dubbelganger van het iets oudere instrument in de Thamerkerk te Uithoorn (1836). Het heeft dezelfde vijfdelige opbouw van ronde middentoren, gedeelde vlakke tussenvelden met tegengesteld labiumverloop, en spitse zijtorens met vijf pijpen. Ook de decoratie is bij beide orgel bijna identiek. In de kappen van de torens zijn tandlijsten aangebracht. De afsluiting van de bovenlijsten wordt gevormd door bladslingers van een iets strakker model dan in Uithoorn. De blinderingen bestaan grotendeels uit C-voluten in slakkenhuis model, met enig spaarzaam bladwerk. Boven en beneden in de middentoren is in het midden van de blindering een rozet aangebracht. Langs de tussenlijst in de velden opklimmende S-voluten van een iets vleziger karakter dan in Uithoorn. De thans aanwezige gebogen gesloten vleugelstukken waren reeds op de oorspronkelijke locatie, de Hervormde Kerk te Sassenheim aanwezig. De daar aanwezige geprofileerde onderlijst is thans niet meer aanwezig, waardoor het orgel an de onderzijde wat abrupt wordt afgesneden. In Sassenheim bevonden zich op het orgel drie beelden: in het midden koning David, op de zijtorens twee bazuin blazende engelen. Waar zij gebleven zijn, is niet bekend.",
  "Part05_114CULB": "Een huisorgel in een sobere neo-classicistische vormgeving. De onderkast bevat twee eenvoudige paneeldeuren, het iets uitstekende klavier wordt ondersteund door zuilen met messing voetstukken en kapitelen. De overgang van onder- naar bovenkast heeft een sierlijk S-vormig profiel. De bovenkast kenmerkt zich door sobere hoekige vormen. Alleen een sleutelplaatje in de bovenlijst zorgt voor enige decoratie. Oorspronkelijk was het front bespannen met doek. Dit werd in 1993 vervangen door een pijpenfront. De blinderingen, die bestaan uit bladwerk dat eindigt in een rozet, zijn nieuw.\n\nNiet gepubliceerde bron\nTon van Eck, Rapport betreffende het kabinetorgel in het Beatrix Verpleeghuis te Culemborg. Voorburg, 1995.",
  "Part05_115DEURN": "Het eerste bewaard gebleven orgel van Smits met een negendelig front met vijf torens. Uitgangspunt was het frontconcept van Gemert (1833) dat drie wijzigingen onderging. In de eerste plaats werden de tussenvelden nu gedeeld, waarbij beide etages een labiumverloop kregen in de vorm van een wat onregelmatige omgekeerde V. In de tweede plaats werd de welving van deze velden enigszins afgezwakt. De derde wijziging betrof de zijvelden. Anders dan in Gemert, maar in overeenstemming met het voormalige orgel in Reek (1825), zijn deze voorzien van naar buiten oplopende ingezwenkte bovenlijsten, terwijl de pijpen een daaraan tegengesteld labiumverloop hebben. Aan het aldus tot stand gebrachte geheel werden twee forse, iets lager aanzettende torens met vijf pijpen toegevoegd. Een sterk ingesnoerd gedeelte vormt de verbinding met de veel smallere onderkas. Tussen de ionische kapitelen van de pilasters in de onderkas en de benedenlijsten van de zijtorens is een merkwaardige aan onder- en bovenzijde omkrullende cannelure-achtige decoratie aangebracht, die door haar wat slappe vormen aan deeg doet denken. Opvallend is ook de reusachtige console onder de middentoren met wijnbladeren en druiventrossen. Daarboven ziet men een gevlochten bladkrans. De consoles onder de tussentoren hebben een verwante decoratie, maar dan veel eenvoudiger.\nDe overige ornamentiek is betrekkelijk sober. In de breed uitkragende kroonlijsten van de torenkappen zijn modillons aangebracht. De blinderingen van de velden hebben de vormen van draperie\u00ebn. Bij de binnenste velden zijn deze voorzien van kwasten, bij de buitenste worden zij in het midden opgehouden door een rozet. In de middentoren ziet men twee keer hetzelfde motief: een slakkenhuisachtige C-voluut, omgeven door een ook enigszins voluutvormige rank, die uitloopt in een bloemknop. In de andere torens zijn versoberde varianten van dit motief te zien. Tussen de etages van de binnenvelden bevinden zich drievoudige voluutranken. Waarschijnlijk hebben de torens ooit wel bekroningen gehad. Deze zijn echter reeds lange tijd geleden verdwenen.\nOorspronkelijk moet dit orgel een onderpositieffront hebben gehad, dat echter op een onbekend moment is verwijderd.",
  "Part05_116EERSE": "Een orgel met de bij Van Hirtum gebruikelijke opbouw, waarvan het orgel in de Hervormde Kerk te 's-Grevelduin-Capelle (1820) het prototype is: een ronde middentoren, brede holle ongedeelde tussenvelden, ronde zijtorens en kleine smalle, even achterwaards gebogen zijvelden met brede zijstijlen. Ook hier heeft Van Hirtum de ordonnantie van het pijpenfront in de onderkas willen voortzetten. De hollingen van de velden en de rondingen van de torens zetten zich naar beneden voort in een brede drieledige lijst en in de eigenlijke onderkas, waar de torens in zware consoles eindigen. Hoe het oorspronkelijk beoogde effect  verder was, is niet meer na te gaan, aangezien de huidige onderkas in verband met de plaatsing van de klaviatuur voor het grootste deel nieuw moest worden gemaakt. Verwant aan het orgeltje in de Hervormde Kerk te Cuijk (1830) zijn de hoge kappen van de torens, die hier echter niet vierkant, maar rond zijn. Zij dragen aan de presentie van het orgel in aanzienlijke mate bij.\nDe decoratie is rijker dan bij de oudere Van Hirtum-orgels en weerspiegelt de toegenomen voorkeur voor neobarokke vormen. Op de Vlaamse barok ge\u00efnspireerd zijn zeker de vleugelstukken met hun engelenkopjes, gecombineerd met C- en S-voluten en plantaardige elementen. Zeer weelderig zijn de slingers boven de tussenvelden die in het midden aan een imaginaire knop of haak lijken te zijn opgehangen. Zij hebben in de zijvelden een eenvoudiger pendant. Men lette ook nog op de rijke lambrequins in de torens en op de hoorns van overvloed in de consoles tussen onder- en bovenkas. Curieus zijn de uit bladelementen samengestelde vazen op de zijtorens met hun muziekinstrumenten. Zij vallen echter in het niet bij de reusachtige vaas op de middentoren, die ook tal van muziekinstrumenten bevat. Dit gevaarte heeft twee subtiele tegenhangers in de prachtig gedetailleerde vazen boven de zijstijlen.",
  "Part05_117KROMN": "Bij dit orgel keert Jonathan B\u00e4tz terug naar het oude vijfdelige type van 's-Graveland, Hervormde Kerk. Beide orgels hebben hetzelfde rijzige karakter. Ook de ornamentiek is verwant: eikenbladeren, boven in de torens gecombineerd met draperie\u00ebn. De bovenlijsten van de tussenvelden hebben de vorm van een S-voluut met tak. De scheiding tussen de etages van de tussenvelden wordt teweeg gebracht door een gesloten band, omgeven door bladwerk. Ook de acanthusblad consoles zijn een vertrouwde verschijning. Op een zekere verstrakking in esthetica wijst het achterwege laten van vleugelstukken. De bekroning van de middentoren is wederom een instrumententrofee; op de zijtorens zijn vazen te zien.",
  "Part05_118MEERS": "Een zeer eenvoudig driedelig front bestaande uit een brede driezijdige middentoren met negen frontpijpen en zijvelden met verhoogde frontstokken en brede naar beneden aflopende, even ingezwenkte bovenlijsten en brede zijstijlen. Een opvallend detail is de gelobde omlijsting van de boveneinden van de pijpen. Het geheel wordt bekroond door een forse kap. Op de zijstijlen sobere vazen. Als vleugelstukken dienen onversierde S-voluten.",
  "Part05_119OOSTH": "Voor het juiste begrip van dit front dient men te bedenken dat alleen de bovenkas de oorspronkelijke vorm heeft behouden. Het onderpositief dankt zijn huidige uiterlijk aan een verbouwing in 1860 door Willem Hardorff.\nHet is een opmerkelijk geheel. Op het eerste gezicht lijkt de bovenkas de voor de Van Gruisens gebruikelijk opbouw te hebben: middentoren, gedeelde tussenvelden en zijtorens. Alleen zijn de zijtorens hier rond, terwijl ze in alle andere bewaard gebleven Van Gruisen-orgels (zowel vader als zoon) spits zijn. Verder worden de bovenvelden hier door een rechte lijst vrij abrupt afgesloten.\nHet onderpositief omvatte wellicht oorspronkelijk alleen de twee tweedelige pijpvelden die men daar thans nog ziet, een opzet vergelijkbaar met het onderpositief dat Willem van Gruisen in 1831 toevoegde aan het in 1814 door J.A. Hillebrand gebouwde orgel in Oosternijkerk (dl 1790-1818, 308-310). Toen in 1860 een nieuwe kerk was gebouwd, werd het orgel herplaatst door Willem Hardorff die kennelijk het oogmerk had het instrument een wat forser uiterlijk te geven. Daarom veranderde hij het onderpositief aanzienlijk door er drie torens aan toe te voegen. Het orgel is er wel monumentaler, maar niet eleganter op geworden.\nDe ornamentiek van de hoofdkas kenmerkt zich door een grote doorzichtigheid. De blinderingen van de torens bestaan uit een combinatie van C- en S-vormige ranken. De scheidingen tussen de velden hebben de voor de Van Gruisens typerende vormgeving: een schuine naar het midden oplopende lijst, hier met een kettingpatroon, waaronder een open draperie waardoorheen een bladrank is gevlochten. De bovenblinderingen in de velden bestaan uit naar beneden gehangen C-vormige ranken, waar takjes door heen zijn gevlochten. De kuifvormige opzetstukken vertonen zware vormen, die herinneren aan het Louis XIV. Deze zijn een toevoeging van Hardorff. De weelderige vleugelstukken, die ook uit 1860 dateren, bestaan uit een forse S-voluut, bladwerk en vruchten, met daarboven een C-voluut en daarboven een flauw gebogen rank.\nDe decoratie van het onderpositief is vrij sober. De blinderingen boven aan de torens zijn van Hardorff en bestaan uit eenvoudig bladwerk. Het snijwerk in de velden is bijna gelijk aan dat op de vergelijkbare plaats in de bovenkas. Alleen de scheiding tussen de velden vertoont hier een gebogen meanderrand in plaats van een kettingmotief, terwijl de draperie\u00ebn eenvoudiger zijn.",
  "Part05_120WOUDR": "Een eenvoudig vijfdelig loos front met drie ronde torens van vijf pijpen en opvallend smalle gedeelde tussenvelden. De pijpen zijn alle houten imitaties. De blinderingen zijn alleen aan de boveneinden van de pijpen aangebracht. In de zijtorens bestaan deze uit vrij grof bladwerk, boven de tussenvelden uit draperie\u00ebn en in de middentoren uit bladwerk in voluutvorm.\nOpvallend zijn de borstweringen van de galerij, waarin aan strikken opgehangen muziekinstrumenten zijn aangebracht; links is een gitaar het overheersende instrument, rechts een trom. Men lette ook nog op de zijgalerijen met hun ingenieuze snijwerk in de vorm van banden die reeksen achten vormen. De vormgeving van galerij en orgelfront maken het aannemelijk dat zij dateren uit de bouwtijd van de kerk, die in 1838 tot stand kwam.",
  "Part05_121BREDA": "Een orgel van duidelijk Zuid-Nederlandse inspiratie, wat vooral blijkt uit het geringe aantal pijpen in de torens: vijf in de middentoren en drie in de zijtorens. De tussenvelden zijn ongedeeld en bevatten vier pijpen. Blinderingen zijn alleen aan de bovenzijden van de pijpen aangebracht. Zij bestaan uit draperie\u00ebn, die vooral bij de tussenvelden nogal fors zijn uitgevallen. Bij de torens is in het midden van de draperie een ornament aangebracht in de vorm van een open klaverblad, vanwaar een kwast naar beneden hangt. Is een dergelijke decoratie kenmerkend voor het neo-classicisme van de vroege negentiende eeuw, de overige ornamentiek spreekt een andere taal. Men lette in het bijzonder op de engelenkop onder de middentoren en op de festoen in het middenpaneel van de onderkas. Deze elementen wijzen in de richting van de herori\u00ebntatie op de barok die zich sinds ongeveer 1830 in de kerkelijke kunst begint te manifesteren. De consoles onder de zijtorens bevatten vrij vlak acanthusblad; de zijpanelen van de onderkas zijn voorzien van in vlakrelief uitgevoerde opgehangen muziekinstrumenten. Muziekinstrumenten treft men ook aan in de weelderige vleugelstukken, waar zij zijn bevestigd aan een koord dat aan een forse ring is opgehangen. De zijtorens worden bewoond door gevleugeld putti, de linker met een harp, de rechter met een bazuin. Een rijk gevulde fruitmand bekroont dit bescheiden, maar joyeuze geheel.",
  "Part05_122DEVEN": "Het is niet te loochenen, voor de opbouw van de hoofdkas van dit orgel heeft Holtgr\u00e4ve wel heel goed naar het B\u00e4tz-orgel in de Hervormde Kerk in 's-Hertogenbosch (1825-1831) gekeken. De indeling is vrijwel identiek: een ronde middentoren, gedeelde vlakke tussenvelden met V-vormig labiumverloop, ronde tussentorens, die iets lager zijn dan de middentoren, holle zijvelden en lager aanzettende zijtorens. Het voornaamste verschil heeft betrekking op de omvang: het Deventer orgel is rijziger.\nHet rugpositief is niet van het Bossche orgel overgenomen. Het heeft een ronde middentoren, holle gedeelde tussenvelden met parallel naar het midden aflopende labia, ronde zijtorens en geronde zijvelden van gelijke hoogte als de zijtorens. Deze opzet kan Holtgr\u00e4ve hebben ontleend aan de oudere rugwerken uit de Hollandse traditie of aan het hoofdwerk van het Quelhorst-orgel in de Bethlehemkerk te Zwolle (1826). Alleen zijn de zijvelden hier enkelvoudig, wat waarschijnlijk met hun smalle vorm te maken heeft. De onderlijst van het rugwerk heeft een ovale vorm en wordt versierd met naar voren stekende palmetten. De eronder aangebrachte soffiet bestaat uit forse acanthusbladeren met slingers en enkele putti.\nOok voor de decoratie heeft het Bossche orgel gedeeltelijk model gestaan. Een karakteristiek element bij beide orgels wordt gevormd door de draperie\u00ebn tussen de torens. Deze worden hier echter aangevuld met rijk snijwerk erboven, bestaande uit gestileerde bladtakken en C-voluten in slakkenhuisvorm. De overige blinderingen geven een veelvoud aan vormen te zien, maar deze blijken toch volgens een bepaald systeem te zijn gedistribueerd. Boven in de middentoren ziet men een samenstel van fors bebladerde C-voluten. Dezelfde vormen komen terug boven in de pedaaltorens en in vereenvoudigde vorm in de zijtorens van het rugwerk. De bovenblinderingen van de tussentorens van het hoofdwerk bestaan uit eikentakken waar een draperie doorheen is gevlochten, een en ander weer verwant aan Den Bosch. Deze vorm is weer terug te vinden boven in de middentoren van het rugpositief. De blinderingsvormen van de middentoren van het hoofdwerk corresponderen met de pedaaltorens en de zijtorens van het rugwerk, terwijl de tussentorens van het hoofdwerk dezelfde vormen vertonen als de middentoren van het rugpositief. Een decoratie alleen bestaande uit eikentakken vindt men boven en onder in de zijvelden van het rugwerk, in de zijtorens ervan en onder in de pedaaltorens. Ook de scheidingslijsten tussen de etages van de tussenvelden van het rugwerk vertonen deze vorm. Bij de velden van het hoofdwerk wordt deze scheiding tot stand gebracht door bovenaan eikentakken en onderaan een paar gekoppelde C-voluten met rozetten. De consoles onder de torens lijken weer verdacht veel op die in 's-Hertogenbosch. Vleugelstukken ontbreken.\nDe middentoren van het hoofdorgel wordt bekroond door een staande koning David met harp, die wordt begeleid door bazuin blazende engelen op de zijtorens. De linker draagt ook nog een zegepalm, de rechter het eeuwigheidssymbool van de cirkelvormige slang die zich zelf in de staart bijt, kortom dezelfde iconografie als in Den Bosch. In plaats van de instrumententrofee\u00ebn op het Bosche orgel zijn hier op de tussentorens lieren aangebracht. In Den Bosch ziet men op de middentoren van het positief ook een instrumententrofee. In Deventer is dat een wijzerplaat geworden die wordt vastgehouden door twee figuren, rechts de hoop, een vrouw met anker, links waarschijnlijk een personificatie van de tijd. Op de zijtorens treffen wij zowaar bijna net zulke dames op canap\u00e9s aan als in 's-Hertogenbosch. Door toevoeging van vleugels zijn zij echter tot engelen geworden.",
  "Part05_123OEDEN": "Het front van dit orgel, waarvan de kas werd vervaardigd door de timmerman G. Engels uit Sint Oedenrode, is een nadere uitwerking van het front in Gemert (1833). Het heeft ook een vijfdelige middenpartij, waaraan zijvelden zijn toegevoegd, waarachter zich, evenals in Gemert, alleen loze ruimte bevindt. Wel heeft het orgel, anders dan in Gemert een volledig uitgewerkt onderpositief.\nHet hoofdwerk vertoont bij alle overeenkomsten met Gemert, ook verschillen van belang. In Gemert past Smits ongedeelde tussenvelden toe, hier deelt hij ze, zoals hij dat ook reeds in Deurne had gedaan. Hun labiumverloop heeft, evenals dat te Deurne (1838), de vorm van een wat onregelmatige omgekeerde V, maar minder uitgesproken. Krachtiger dan in Deurne is hier weer de welving. Het onderpositief heeft de voor de Zuid-Nederlandse orgelbouw karakteristieke vijfdelige opbouw met ongedeelde tussenvelden en verlaagde middentoren.\nHet grootste verschil tussen de orgelfronten in Gemert en Sint Oedenrode is echter gelegen in hun plastische werking. Het orgel in Gemert werkt vooral lineair, het orgel in Sint Oedenrode sculpturaal. Zowel de constructieve delen van het front als de decoratie hebben een onmiskenbare plastische kwaliteit. Men vergelijke de zijvelden bij beide instrumenten. In Gemert worden deze aan de buitenkant afgesloten door een smalle stijl met kapiteel, in Sint Oedenrode is deze stijl getransformeerd tot een forse corinthische zuil met bijbehorend hoofdgestel. De overige stijlen hebben een dergelijke metamorfose niet ondergaan. Dat was overigens was wel het geval bij het gelijktijdig gebouwde orgel in Drunen dat helaas niet meer bestaat. Ook de lijst onder de pijpvoeten is veel plastischer dan in Gemert, maar weer sierlijker dan die in Deurne. Wat het orgel vooral zijn gezicht geeft is de extreme insnoering van de onderkas. Dat de hoeken van het overgangsgedeelte met engelen zijn gedecoreerd die de reeds genoemde hoekzuilen dragen, is een briljante vondst. Het is interessant dit te vergelijken met de merkwaardige deegachtige pilasters die op dezelfde plaats in Deurne zijn aangebracht.\nDit brengt ons op het snij- en beeldhouwwerk. Dit is afkomstig van de Antwerpse beeldsnijder J.B. Peeters, die vele kerken in Noord-Brabant van meubilair en beeldhouwwerk voorzag. Bezien wij eerst de blinderingen van het hoofdwerk. In overeenstemming met de Zuid-Nederlandse traditie zijn deze alleen boven aan de pijpen aangebracht. Bij de velden bestaan zij uit draperie\u00ebn, die bij de zijvelden in het midden door een knop worden opgehouden. Iets vergelijkbaar vindt men ook in Deurne. Erboven is tussen de torens een bloemen en een vruchtenslinger aangebracht. Op de tussenregels in de velden vindt men opkrullende bladelementen met een vierhoekig blad in het midden. In de middentoren ziet men een aan beide kanten C-vormige bladranken, waartussen een gevleugelde engelenkop. Het snijwerk in de tussentorens is verwant, maar bevat in het midden een gestileerde leeuwenkop.\nBij het onderpositief bestaan de blinderingen van de tussenvelden en de middentoren uit draperie\u00ebn, bij de toren met een rozet, bij de velden met een afbiezing. Daar ziet men ook tussen de plooien twee blaasinstrumenten. Bij de zijtorens ziet men een viertal rozetten met bladranken.\nOp verschillende manieren is een contrast tussen hoofdwerk en positief tot stand gebracht, het duidelijkst door de verschillende soorten middentorens. Ook de decoratie brengt dit echter tot uitdrukking. Bij het hoofdwerk bevindt zich onder de middentoren een forse console met acanthus bladwerk, terwijl onder de zijtorens twee engelenkopjes zijn aangebracht. Bij het positief is dat precies omgekeerd: de engeltjes in het midden het acanthuswerk opzij.\nNiet alleen het pijpwerk van dit instrument maakt muziek, de meeste gebeeldhouwde figuren doen dit, terwijl verder op het orgel nog tal van instrumenten zijn te zien die op een bespeler wachten. Op de middentoren van het positief slaat een putto de maat uit een boek. Misschien dirigeert hij de twee traverso spelende putti die zich behaaglijk tussen de torens hebben neergevleid. Op de zijtorens staan lieren, blaas- en strijkinstrumenten.\nOp de middentoren van het hoofdwerk ziet men een vrouwenfiguur met opmerkelijk klassiek profiel, ongetwijfeld Caecilia. Zij wordt geflankeerd door bazuinblazende engelen op de zijtorens en trompetterende putti op de zijzuilen. De plastisch vormgegeven vleugelstukken van het hoofdwerk zijn ook rijk voorzien van muziekinstrumenten die aan een strik zijn opgehangen. Daarmee is het nog niet afgelopen, want in de borstwering vindt men aan beide zijden van het orgel nog een lier, omraamd door fraaie S-ranken, twee trompetten in een lauwerkrans en een putto met een strijkinstrument.\nNiet eerder had Smits een zo weelderig gedecoreerd orgel met een zo grote beeldenrijkdom geleverd; het begin van een boeiende ontwikkeling.",
  "Part05_124WOUDS": "Na de bouw van het orgel in Oldemarkt in 1828 zou het tot 1839 duren voordat Scheuer weer een opdracht kreeg voor een nieuw orgel, en wel voor de Hervormde Kerk te Woudsend. Het front van dit orgel valt op door zijn brede negendelige opbouw. Kern van het geheel is een vijfdelige middenpartij, vergelijkbaar met Oldemarkt. Deze bestaat uit een ronde middentoren, gedeelde tussenvelden en ronde zijtorens. Als bovenlijsten van de velden dienen, evenals in Oldemarkt, draperie\u00ebn, die over de aangrenzende stijlen afhangen. Bij de Scheuer-orgels in Oldemarkt en in de Broerenkerk te Zwolle (1824) worden de etages van de tussenvelden gescheiden door schuine lijsten. Hier zijn het smalle rechte lijsten, omgeven door V-vormig bladwerk.\nGenoemde middenpartij is uitgebreid met twee pedaaltorens die door ongedeelde velden met de middenpartij zijn verbonden. De vorm van deze torens is opmerkelijk. Zij zijn namelijk min of meer overhoeks geplaatst en herinneren daardoor enigszins aan de zijtorens van de rugpositieven van de B\u00e4tz-orgels in Harderwijk (1827) en 's-Hertogenbosch (1831). Zij zijn echter even hoog als de middentoren en ook nog iets breder, waardoor een geheel ander effect ontstaat. De verbindingsvelden worden aan de bovenzijde door een naar buiten oplopende lijst afgesloten die dezelfde draperievorm heeft als de tussenvelden in de middenpartij.\nDe decoratie is vrij eenvoudig. De kappen van de torens zijn voorzien van tandlijsten. De blinderingen boven in de torens van de middenpartij bestaan uit twee S-voluten, waaruit bij de zijstijlen telkens twee C-voluten ontspringen. Boven en onder in de zijtorens ziet men een vergelijkbaar motief, maar iets gecompliceerder. De overige blinderingen bestaan uit gestileerd bladwerk. Op elk der tussentorens een door een lauwerkrans omgeven lier, waarvoor een trompet is neergelegd. De consoles onder de torens bestaan uit nogal vlezig bladwerk.",
  "Part05_125ZOETE": "Op het eerste gezicht doet dit orgel wat exotisch aan met zijn dubbele verlaagde middentoren. Men denkt aan Zuid-Nederlandse invloeden en wat niet meer. Het frontconcept dat hier is gerealiseerd, is echter geheel uit het Groninger achterland van de Lohmans te begrijpen. Uitgangspunt was namelijk het Freytag-Schnitger-orgel in Zuidhorn uit 1793 (dl 1790-1818, 83-85), dat eveneens opvalt door zijn verlaagde middentoren, en waarvan de gedeelde tussenvelden nagenoeg hetzelfde labiumverloop hebben als in Zoetermeer. Wat de Lohmans nu gedaan hebben is heel eenvoudig, zij hebben de middentoren verlengd, niet naar boven, maar naar beneden en deze vervolgens gedeeld. Men vergelijke de twee orgels: in Zuidhorn ligt de onderlijst van de middentoren in \u00e9\u00e9n lijn met die van de tussenvelden, in Zoetermeer ligt deze aanzienlijk lager. Dat is het enige wezenlijke verschil tussen de twee ontwerpen. Natuurlijk is alles in Zoetermeer grootschaliger; zo konden de zijtorens hier de gebruikelijke zeven pijpen krijgen terwijl de zijtorens in Zuidhorn het met maar vijf moeten doen, maar dat is geen onderscheid van werkelijke betekenis. Er is \u00e9\u00e9n wat merkwaardige toevoeging: de vreemde holle zijveldjes boven de vleugelstukken. Deze velden maskeren, evenals de vleugelstukken, het gedeelte van de kas dat buiten de zijtorens uitsteekt. Deze veldjes zijn een herhaling op kleinere schaal van de zijvelden in Vorden, die wij meenden te kunnen afleiden van het B\u00e4tz-orgel in de Grote Kerk te Harderwijk (1827).\nDe decoratie vertoont robuuste vormen die nog duidelijk het kenmerk dragen van het Empire. Gewezen moet worden op de kleurstelling die hier nog oorspronkelijk moet zijn: het contrast tussen de licht getinte kas en het donkere blinderingssnijwerk. Dit is een combinatie die bij verscheidene latere Lohman-orgel terugkeert. Overheersend element in de decoratie is het acanthusblad. Men vindt het terug onder de torens in de forse, met bladslingers omhangen consoles onder de tussenvelden en ook in de voluutvormen van vleugelstukken\nen blinderingen. Deze voluten hebben iets opmerkelijks, zij vertonen als zo vaak een krul die aan een slakkenhuis herinnert. Hier is steeds consequent in deze krul een bloem aangebracht. Wij hebben hier dus in de waarste zin van het woord te maken met een bloemrijk orgel. Op de middentoren staat een beeld van Atlas; hij draagt hier echter geen wereldbol, maar een wijzerplaat. Hij wordt begeleid door twee staande vrouwen met muziekinstrumenten, de linker met een luit, de rechter met een lier. Op de wand achter het orgel een geschilderde draperie.",
  "Part05_126ZUIDS": "Een groot Engels huisorgel van een voorname vormgeving en afgewerkt in palissander. De rechthoekige hoofdvorm past geheel in de esthetica van het neo-classicisme. De bovenkas bevat drie pijpvelden. Het middelste veld is aan de zijkanten recht, maar de aan de boven- en onderkant licht gebogen. Dit kan nog een herinnering zijn aan de ovale velden die in de late achttiende- en vroege negentiende eeuw bij Engelse huisorgels veel werden toegepast. De zijvelden zijn smal en hebben aan de bovenzijde een gedrukte spitsbogige afsluiting. Aan de boven- en onderzijden van de velden is snijwerk aangebracht. Bij de zijvelden is dit eenvoudig bladwerk. Fraai is de delicate wijze waarop de bladranken met rozetten de boog aan de bovenzijde omkaderen. Bij het middenveld is een gevlochten bladslinger aangebracht, aan de bovenzijde ziet men bladwerk, afgewisseld met druiventrossen. De panelen zijn alle goudkleurig afgebiesd.",
  "Part05_127DELFT": "Bij dit orgel wordt voortgewerkt op de beide door Suys ontworpen fronten in de Ronde Lutherse kerk te Amsterdam en de Domkerk te Utrecht, maar dan minder radicaal. Vooral het Domorgel is hier van betekenis. Een kenmerkend element hiervan is de opbouw van de tussenvelden in de hoofdkas, een spitsboogveld met middenzuil. Deze zuil neemt B\u00e4tz in Delft over, evenals het labiumverloop in genoemde velden. De spitsboog en de erbij behorende decoratie laat hij achterwege. Hij sluit de velden aan de bovenzijde recht af. Zo ontstaat een heel typerende opbouw met dubbele ongedeelde tussenvelden die veel school zal maken. De neo-classicistische blokvorm is nog wel herkenbaar, maar in sterk afgezwakte vorm. De middentoren wordt weer op de traditionele wijze verhoogd, evenals de beide zijtorens. Een belangrijk verschil met de beide Suys-fronten is ook dat de zijtorens lager aanzetten dan de rest van het hoofdkaspijpwerk, dus niet binnen een rechthoekig stramien zijn geplaatst. In de onderbouw van de hoofdkas zijn gerasterde rozetten uitgespaard. De ruimte tussen de torens wordt opgevuld door forse opengewerkte S-voluten, enigszins vergelijkbaar met die in de Ronde Lutherse Kerk. Zij zijn gedecoreerd met golfranken en palmetten. Vergelijkbare S-voluten zijn ook aangebracht bij de pijpvoeten. Dit is weer een herinnering aan het Amsterdamse Suys-front. In de bovenblinderingen zijn golfranken het dominerende motief. De lijsten boven de tussenvelden zijn voorzien van rozetjes. In de kappen van de torens zijn eveneens rozetjes aangebracht, waarboven bescheiden palmetten. De opbouw van het rugpositief herhaalt op kleinere schaal die van de hoofdkas. De tussenvelden zijn hier enkelvoudig geworden. Van een geraffineerde samenhang tussen de rugwerkopbouw en de tussenvelden in de hoofdkas, zoals door Suys in Amsterdam en Utrecht toegepast, is hier geen sprake meer.\nBij het rugwerk worden de torens bekroond door een lier in het midden en vazen op de zijtorens. De middentoren van de hoofdkas draagt een zittend beeld van koning David, die op de zijtorens wordt vergezeld door staande bazuinblazende engelen.\nHet frontontwerp van Delft mist het fantasievolle karakter van de ontwerpen van Suys en is conventioneler. Daardoor was het bij uitstek geschikt om te worden nagevolgd.",
  "Part05_128HUMME": "In hoeverre dit front typerend is voor Kuerten, is moeilijk vaststelbaar, aangezien zijn orgel in Bemmel (1834) bepaald niet ongeschonden tot ons is gekomen en zijn iets latere instrument in de R.K. kerk in Weurt (1843) een voor Nederlandse begrippen zeer ongebruikelijke vormgeving heeft. Het orgel te Hummelo had oorspronkelijk een vijfdelige opbouw met drie ronde torens en vlakke gedeelde tussenvelden met horizontale scheiding tussen de etages. De rondbogige zijvelden zijn een toevoeging van Leichel uit 1883.\nOpvallend zijn de hoge, in hun bovengedeelte sterk uitkragende, kappen van de torens. Ook verder biedt het orgel wel enige bijzonderheden. De consoles onder de torens hebben niet de gebruikelijke halfronde vorm, al dan niet met bladwerk, maar zijn echte voluutvormige consoles, verbonden door gevlochten bladslingers. Het blinderingssnijwerk is tamelijk rijk. Een veel voorkomende vorm is een S-vormige bladvoluut. Deze is te zien bij de pijpvoeten, in de benedenvelden en de middentoren, en aan weerszijden van de scheiding tussen de boven en benedenvelden, waar zij een lijst met diamantkop omramen. Fraai zijn de bebladerde S-voluten boven de tussenvelden, gecombineerd met bloemen en parels aan een snoer, een element dat op andere plekken zodanig is gegroepeerd dat het op druiventrossen lijkt. Boven in de torens overheerst weelderig bladwerk. Op het orgel vrij kleine vazen en op de middentoren een zittende David met harp.",
  "Part05_129LEENS": "Het front van dit eerste door Dirk Ypma gebouwde orgel vertoont veel Van Dam trekjes, in het bijzonder natuurlijk de gedeelde middentoren. Men vergelijke het in 1832 gebouwde orgel in Grijpskerk. De langgerekte proporties zijn met de verder door Ypma gevolgde Van Dam traditie echter niet in overeenstemming. Er zijn aanwijzingen dat Leichel, die het orgel in 1888 in Leens plaatste, daarvoor verantwoordelijk is. Men lette op de vleugelstukken. Deze sluiten aan de bovenzijde op de gebruikelijke wijze bij de orgelkas aan. Aan de onderzijde is echter links en rechts tussen de bovenlijst van de borstwering en de gesneden vleugelstuk een paneel met opengewerkte vierpas aangebracht. Aan de buitenzijden van deze panelen is snijwerk aangebracht, dat veel grover is dan dat van de eigenlijke vleugelstukken. Genoemde panelen zijn dus vrijwel zeker een toevoeging uit 1888. Zij wijzen erop dat Leichel, bij handhaving van hoofdvorm en decoratie, de orgelkas heeft verhoogd. De frontpijpen van de zijtorens stammen ook uit 1888.  Wellicht had het orgel in Arum geen volledig uitgebouwde Prestant 8' en was het groot octaaf gedekt. De verhoging van de orgelkas moet dan gediend hebben om een complete prestant 8' onder te kunnen brengen. Vermoedelijk danken de kappen van de torens met hun modillons hun huidige vorm ook aan Leichel.\nHet blinderingssnijwerk vertoont vormen die karakteristiek zijn voor de tijd omstreeks 1840. Aan de uiteinden der pijpen in de torens ziet men golfranken met in het midden gevlochten slingers en opzij slakkenhuisachtige C-voluten. Bij de pijpvoeten in de torens worden de bladranken doorsneden door krakelingachtige C-voluten. De gebogen lijst die de tussenvelden aan de bovenzijde afsluit, wordt aan de onderzijde afgebiesd door een gestileerde bloemslinger en aan de bovenzijde door golfrankwerk. Aan de bovenzijde van de lijst tussen de etages van de velden bevindt zich een rozet waaruit bladwerk voortkomt. Het overige snijwerk in de velden is in 1985 naar dit model nieuw gemaakt. Tenslotte de vleugelstukken. Deze bestaan uit gesloten voluutvormige panelen, afgebiesd met een bloemenslinger, zoals boven aan de tussenvelden, en verder gedecoreerd met voluutvormig bladwerk, bloemen en een enkele draperie. Op de tussenlijsten in de velden het opschrift anno 1888, het jaar van de plaatsing in Leens. Op de zijtorens bevinden zich beelden van dansende engelen die met beide handen lauwerkransen boven het hoofd houden. Op de middentorens is een met een draperie omhangen vaas geplaatst waarop een reli\u00ebf met niet te identificeren voorstelling. Over de herkomst en maker van deze decoratieve elementen is niets bekend.\nIn Arum, waar dit orgel vandaan komt, bouwde Leichel in 1885 een nieuw instrument. Het kreeg een front dat nagenoeg dezelfde opbouw heeft als dat in Leens. Het voornaamste verschil is dat Leichel de tussenvelden in Arum hol maakte.",
  "Part05_130NOORD": "Dit is het eerste voorbeeld van een orgel voor welks opbouw Knipscheer zich baseert op het Mitterreither-type van Leiden, Doopsgezinde kerk uit 1774 (dl 1769-1790, 94-97). Het is niet duidelijk hoe Knipscheer hiertoe gekomen kan zijn. Er is niet na te gaan of hij in de tijd voor 1840 aan \u00e9\u00e9n van de Mittereither-orgels van dit model heeft gewerkt. De opzet is als volgt: kern is een ronde middentoren, geflankeerd door gedeelde enigszins bolle velden. Daarbij sluit zich aan beide zijden een ongedeeld hol veld met naar buiten oplopende bovenlijst aan, gevolgd door overhoeks geplaatste gedeelde torentjes. Deze eersteling wijkt zowel van het prototype als van de latere versies van Knipscheer zelf af. Bij het Leidse orgel stijgt de bovenlijst van het buitenste tussenveld vrij steil omhoog en steekt de kap van de gedeelde zijtoren daar nog boven uit. In Knipscheers versie in Noordwijk is alles vloeiender, wat teweeg wordt gebracht door de vrij zware bovenlijsten van buitenvelden en torens. Ook is de bolling van de velden naast de torens hier zwakker. Het geheel werkt door dit alles en natuurlijk ook door de grotere omvang massiever en zwaarder dan het pittige Leidse rococo orgel.\nDe velden naast de middentoren worden afgesloten door een gevlochten plantenslinger. De blinderingen bestaan voor het grootste deel uit C-voluten met slakkenhuisvormen en rozetten. Bij de middentoren en de buitenvelden worden zij gecombineerd met bladwerk. Bij de binnenvelden en de zijtorens komen zij gekoppeld voor. Op de middentoren een lier, op de zijtorens zeer bescheiden vaasjes. Oorspronkelijk was het orgel voorzien van voluutvormige, onversierde vleugelstukken. Aandacht verdient nog het uit weelderig rankwerk gevormde opzetstuk midden op de borstwering.",
  "Part05_131OOSTH": "Ongeveer tien jaar na het opmerkelijke orgel in de Galilee\u00ebrkerk in Leeuwarden (thans te Tholen, 1832) bouwden de Gebroeders Van Dam het thans te Oosthem aanwezige orgel, dat oorspronkelijk was bestemd voor de Doopsgezinde Kerk te Heerenveen. Dit geeft in zijn frontopbouw een gereduceerde versie van het rugwerk van het orgel in Tholen te zien. De voornaamste wijziging ten opzichte van Tholen was het vervangen van de twee boven elkaar geplaatste velden door \u00e9\u00e9n ongedeeld veld met vrijwel recht labiumverloop, dat een lichte holling vertoonde. De torens kregen hier vijf pijpen in plaats van de zeven in Tholen.\nDe decoratie is opmerkelijk. Voor de bovenblinderingen gebruiken de Van Dams het motief van de hangende palmetten in een eveneens hangende spitsboog omlijsting, dat zij reeds hadden toegepast in Akkerwoude (1818, dl 1790-1818, 336-338), Wierum (1821) en Engwierum (1823). De verdere decoratie is voor een belangrijk deel aan het orgel in Tholen ontleend. De benedenblinderingen hebben vrijwel hetzelfde eikenbladwerk als in Tholen te zien is, ook met het staande blad in het midden. De gevlochten banden in de torenkappen hebben ook in Tholen hun equivalent. Tenslotte is de muziekinstrumententrofee op de middenpartij een vereenvoudigde versie van de trofee in Tholen. Zeer fraai zijn de vazen op de torens met hun acanthusdecoratie. De vleugelstukken bestaan uit een rechthoekig benedendeel waartegen een S-voluut en uit een naast de torens aangebrachte afhangende slinger die eindigt in een krul met bloem.",
  "Part05_132OUDEW": "Wat het meest opvalt bij dit vijfdelige orgel is de brede gedeelde middentoren met maar liefst 23 respectievelijk 25 pijpen. Wij hebben hier te maken met een ten zeerste gereduceerde versie van het frontconcept van de Rotterdamse St. Laurens. De gedeelde middentoren met groot aantal kleine pijpen wijst al in die richting, maar ook het model van de lijsten tussen de etages van de tussenvelden is daaraan ontleend. De draperie\u00ebn die in Rotterdam de tussenvelden afsluiten, zijn hier tot eenvoudige gebogen lijsten geworden. Anders dan in Rotterdam heeft de overgang van onder- naar bovenkas niet een vergelijkbaar vloeiend profiel gekregen. Verder heeft dit orgel geen dubbele tussenvelden, zoals het Rotterdamse orgel. Zoals alle derivaten van dit illustere instrument, mist ook het orgel in Oudewater de Schwung van het Rotterdamse ontwerp. Kam & Van der Meulen zullen aan het begin van de jaren veertig herhaaldelijk op dit fronttype terugkomen, waarbij het resultaat veelal eleganter uitvalt.\nHet orgel in Oudewater heeft echter een onmiskenbare visuele presentie; het werkt in hoofdzaak door zijn grote lijnen. De decoratie is zeer terughoudend. Blinderingen aan de pijpvoeten ontbreken en op andere plaatsen vallen zij weinig op. In de torens bestaan zij uit tamelijk scherp bladwerk, waar een gevlochten plantenslinger doorheen is gevlochten. In het midden een kleine palmet. Bij de velden zijn het zeer transparante plantenslingers met een enkele bloem. Boven de bovenlijsten van de tussenvelden zijn sierlijke slingers met bloemen en vruchten aangebracht. De vleugelstukken die zeer bescheiden van volume zijn, bestaan uit voluutvormige planten- en bloemenslingers. Op de middentoren een eenvoudige instrumententrofee, op de zijtorens breed uitlopende vazen. Men lette nog op het fraaie rankwerk in het bovendeel van de borstwering.",
  "Part05_133RUURL": "Een orgel met eenvoudige vijfdelige opbouw zoals Holtgr\u00e4ve vaker bouwde. Een ronde middentoren, vlakke tussenvelden met parallel labiumverloop en ronde zijtorens. Tandlijsten in de kappen van de torens. Het is aardig dit orgel te vergelijken met Holtgr\u00e4ves eersteling in Olst-Boskamp (1830) Vergeleken met de plastische opbouw daar is de kas van  Ruurlo veel strakker, om niet te zeggen stijver geworden. Opvallend is hier ook de hoge onderkas. De blinderingen bestaan grotendeels uit eikenblad, boven in de torens gecombineerd met draperie\u00ebn. Boven de tussenvelden ziet men een uit een omgekeerde kelk voortkomende voluutrank. Bij de pijpvoeren in de torens hebben de eikentakken de vorm van voluutranken aangenomen. Verzorgd zijn de consoles onder de torens, die grote overeenkomst vertonen met die in de Lebu\u00efnuskerk te Deventer. Op de middentoren een eenvoudige instrumententrofee, op de zijtorens zeer sobere vazen.",
  "Part05_134STRIJ": "Dit orgel, het eerste dat Petrus van Oeckelen geheel zelfstandig bouwde, valt vooral op door zijn enorme hoogte en de gedeelde zijtorens. De oorsprong van dit concept is niet moeilijk te vinden. Uitgangspunt is het frontschema dat Cornelis van Oeckelen, de vader van Petrus, ontwikkelde voor Waalwijk en later ook nog in iets rijkere vorm toepaste in Oud Beijerland. Dit frontschema valt op door de naar verhouding ver uitstekende middentoren.\nPetrus van Oeckelen heeft het frontschema van Waalwijk overgenomen, nu met zeven pijpen in de zijtorens in plaats van vijf, en verder weinig anders gedaan dan op dit frontmodel een bovenwerk te plaatsen dat de vormen van het onderwerk op gereduceerde schaal herhaalt. Wel brengt hij in het Waalwijkse concept een verandering aan, de bovenste velden van het benedendeel van Strijen krijgen niet, zoals in Waalwijk, een naar buiten aflopende bovenlijst, maar \u00e9\u00e9n die naar buiten oploopt. Het heeft iets onlogisch dat deze lijst nu bij de bovenwerktorens uitkomt, ongeveer ter hoogte van de pijplabia, maar het geeft het geheel wel meer pit. Afgezien van deze kleine begrijpelijke inconsequentie heeft Petrus inderdaad eenvoudigweg twee orgels boven op elkaar gezet. Het opmerkelijke fenomeen van de gedeelde zijtorens, dat afgezien van de kleine zijtorentjes van Mittereither, in de Nederlandse orgelbouw tot dan toe vrijwel niet voorkwam, zal in het werk van Petrus van Oeckelen nog herhaaldelijk opduiken. Een in deze mate opgerekt orgelfront zal men echter bij hem verder niet meer aantreffen. Het uit 1861 daterende orgel in de Hervormde Kerk te Beerta lijkt er nog het meest op.\nOok in de decoratie vindt men nog de invloed van de orgels van Cornelis terug. De blinderingen boven in de torens hebben vrijwel dezelfde draperievorm als in Waalwijk en Oud Beijerland. Deze treft men ook aan onder de lijsten die de etages van de tussenvelden scheiden. Erboven vindt men bladranken van uiteenlopend model. Onder in de beneden toren is bladwerk met twee voluutkrullen aan te treffen. In de boventorens vindt men op dezelfde plaats bladtakken verbonden door strikken.\nTer weerszijden van de orgelkas zijn aan een stang breed uitwaaierende gordijnen aangebracht, waarschijnlijk bedoeld om de smalle kas wat meer breedte te verschaffen. Daarboven zijn tegen de bovenwerktorens muziekinstrumenttrofee\u00ebn geplaatst. Op de zijtorens ziet men vazen, op de middentoren een schild met het jaartal 1839, omgeven door een stralenkrans.",
  "Part05_135BENNE": "Een merkwaardig geproportioneerd slank orgel, waarbij vooral het middenveld opvalt. Dit vertoont onderin een breed vlak veld en boven een bol veld. Er kan niet aan getwijfeld worden, hier heeft het rugpositief van het orgel uit de Galile\u00ebrkerk te Leeuwarden, thans te Tholen (1832), model gestaan. Alleen is de navolging minder overtuigend dan het origineel. De velden zijn veel smaller dan in Tholen, waardoor de torens wel erg zijn gaan domineren, ofschoon zij slechts vijf pijpen bevatten. In Tholen hebben de velden een hol en een bol verloop, wat een bijzonder plastische werking oplevert. Bij het orgel in Bennekom is het benedenveld vlak geworden. Misschien vond de ontwerper dat dit kleine instrument anders wat te onrustig zou gaan werken.\nDe decoratie is veel eenvoudiger dan in Tholen, maar zeer verzorgd. De consoles onder de torens, die in druipers eindigen, hebben alleen eenvoudige profielen. Verdere decoratie ontbreekt. In de velden en onder in de torens zijn druivenranken en druiventrossen aangebracht. Boven in de torens ziet men twee voluutranken, waaruit een forse gevlochten bladslinger naar voren komt. Op het middenveld een lier, geflankeerd door twee blaasinstrumenten die worden omgeven door bladwerk. Een dergelijk  decoratief element is ook, zij het in een veel rijkere variant, te zien op het rugpositief in Tholen.\nWat kan de oorspronkelijke bestemming zijn geweest van dit merkwaardige instrument en wie was de maker? Over het eerste is niets bekend. De factuur van het instrument lijkt echter in de richting van Kam & Van der Meulen te wijzen. Aangezien deze orgelmakers tezamen met de gebroeders Van Dam betrokken waren bij de bouw van het grootse orgel in de St-Dominicus te Rotterdam, waarin het frontschema van het Tholense rugwerk op monumentale schaal terugkeert, lijkt hun auteurschap niet onaannemelijk. Het orgel in de Galile\u00ebrkerk dateert uit 1832, het Rotterdamse orgel kwam gereed in 1838. Dit alles overwegende lijkt een datering van het orgel in Bennekom op ca 1840 aannemelijk.",
  "Part05_136BROUW": "Het front van dit orgel diende jaren lang als schijnfront in de Hervormde Kerk te Oisterwijk. Het heeft een eenvoudige vijfdelige opbouw met drie ronde torens en gedeelde tussenvelden met gesloten binnenwaarts gebogen bovenlijsten en schuin naar het midden oplopende lijsten tussen de etages. De torenblinderingen vertonen voluutranken die in het midden bij een op een bloem gelijkend ornament samenkomen. Op de tussenlijst in de velden is een reeks S-voluten aangebracht. Soortgelijke voluten zijn ook te zin in de bovenlijsten van de velden, waar zij echter met elkaar zijn verbonden en aldus een soort meander vormen. De vleugelstukken bestaan in hoofdzaak uit een forse S-voluut met bladwerk en bloemen. Onder de torens bladconsoles. Al dit snijwerk is tamelijk grof van uitvoering, maar het bezit toch een zekere charme. De vormgeving doet vermoeden dat het front omstreeks 1840 is vervaardigd.",
  "Part05_137CULMB": "Het is moeilijk iets zinnigs over deze orgelkas mede te delen, aangezien deze herhaaldelijk moet zijn gewijzigd, terwijl ook niet vaststaat of zij uit dezelfde tijd stamt als het binnenwerk. Authentiek is waarschijnlijk wel de rechthoekige blokvorm en de merkwaardige boogvorm van de pijpvelden. Deze hebben als blindering een reeks kleine spitsboogjes. Toen het orgel in Nijkerk stond, moet aan de bovenzijde van het front een en ander zijn gewijzigd, maar wat deze veranderingen inhielden kon niet worden achterhaald. Bij de plaatsing in Culemborg werd de kas wederom enigszins gewijzigd en van het thans aanwezige gebroken timpaan voorzien, wat op smaakvolle wijze is geschied. Er is een statig, neo-klassiek aandoend geheel ontstaan, dat in het bescheiden, maar bekoorlijke kerkje uitstekend tot zijn recht komt.",
  "Part05_138CULMB": "Een vijfdelige kas met drie ronde torens, gedeelde vlakke tussenvelden en een parallel labiumverloop. Opvallend zijn de hoge kappen van de torens, in het bijzonder bij de middentoren. Opmerkelijk zijn verder de scheidingen tussen de etages van de tussenvelden: brede panelen, door in een krul eindigende bladranken omlijst. Vergelijkbare vormen vertonen de benedenblinderingen van de velden. De benedenblinderingen van de torens bestaan uit S-voluten. Boven in de torens ziet men twee gekoppelde staande C-voluten met bladwerk. Tussen de torens ziet men een vrij gecompliceerde plantaardige compositie die boven bij de middentoren en beneden bij de zijtorens een ring vertoont. Typerend is het voluutvormige gedeelte dat deze versiering aan de bovenzijde afsluit.\nHoe oud is deze orgelkas? Toen in 1838 de Lutherse Kerk in Culemborg was vernieuwd, kreeg de orgelmaker H.D. Lindsen de opdracht het uit 1696 daterende orgel te herplaatsen. Wat zijn werkzaamheden precies hebben omvat, is niet duidelijk. In elk geval leverde de orgelmaker G. van Druten in 1897 een nieuw orgel. Leverde hij toen ook een nieuwe kas? Dit is vrijwel uit te sluiten. De kas lijkt in haar vormgeving in het geheel niet op de andere orgelkassen van Van Druten, terwijl ook de vormgeving eerder op een ontstaanstijd omstreeks 1840 zou wijzen. Verder wijst de wat vreemde manier waarop de speeltafel in de klavieromlijsting is gewurmd erop dat Van Druten een oudere kas heeft gebruikt.\nIs deze kas geleverd door Lindsen, zoals in de meeste literatuur wordt beweerd? In het archief van de Lutherse Gemeente van Culemborg wordt een orgelontwerp bewaard, met het opschrift 'volgens deze teekening is het werk der vernieuwing bepaald. H.C. Millies.' Een datering ontbreekt. Millies was tijdens de herbouw der kerk in 1839 \u00e9\u00e9n van de kerkmeesters. Deze tekening toont een orgelfront met een vijfdelige opbouw, met drie ronde torens en gedeelde tussenvelden met parallel labiumverloop. De tussenvelden, die zijn voorzien van  draperie\u00ebn bij wijze van blindering, worden beide bekroond door een omgekeerde C-voluut, een element dat karakteristiek is voor Lindsen. Men mag aannemen dat dit frontontwerp door Lindsen zelf of in nauwe samenwerking met hem is vervaardigd.\nHet front dat zich thans in de Lutherse Kerk bevindt, lijkt echter nauwelijks op dat van het ontwerp. Het is zeker niet typerend voor Lindsen. Het heeft weliswaar ook een met zijn opening naar boven gerichte C-voluut, maar van een ander model dan Lindsen placht te gebruiken. Het is bovendien niet zeker of het eerder genoemde ontwerp wel is uitgevoerd.\nAlle aanwijzingen leiden tot de conclusie dat Van Druten in 1897 wel van een oude kas gebruik heeft gemaakt, maar dat hij deze van elders heeft betrokken. Van wie zou deze afkomstig kunnen zijn? Wanneer wij opbouw en ornament bekijken dan valt een vrij grote overeenkomst op met de uit omstreeks 1840 daterende orgelkas in de Hervormde Kerk te Hummelo (1840), een werk van A.A. Kuerten. De compositie is bij beide orgels gelijk; ook in Hummelo ziet men een opvallend hoge kap bij de middentoren. Het plantaardige snijwerk tussen de torens wordt ook daar door een omgekeerde C-voluut afgesloten en tenslotte worden ook hier de scheidingen tussen de etages van de tussenvelden gevormd door vrij brede panelen, omlijst door vegetatief ornament. Er zijn natuurlijk ook verschillen van belang, maar de overeenkomsten zijn toch wel zo groot dat de veronderstelling niet al te gewaagd is dat Van Druten in 1897 een door hem ingenomen kas van een orgel van A.A. Kuerten heeft gebruikt. Deze zal op omstreeks 1840 gedateerd moeten worden.\nDe beelden op het orgel stammen nog van het 17e-eeuwse orgel; zij zijn vervaardigd in 1698 door de beeldhouwer Ahasverus Muller. Op de rechter zijtoren David met harp, op de middentoren een engel, die waarschijnlijk een scepter in de rechter hand houdt, en op de linker toren een niet nader te identificeren vrouwenfiguur met een boekrol.",
  "Part05_139NWBEY": "Het is vrijwel onmogelijk iets zinnigs over dit orgelfront te zeggen, aangezien kennelijk zoveel onderdelen zijn vernieuwd. Het bestaat uit een hoekige middenpartij, opgebouwd uit een vlakke middentoren, geflankeerd door twee ongedeelde vlakke velden met rechte bovenlijsten en twee ronde torens met vijf pijpen, die aanzienlijk hoger zijn dan de middentoren. Deze vormgeving en de geringe mate van integratie van de afzonderlijke delen wijst vrij duidelijk in de richting van het neoclassicisme. De decoratie is voor het grootste gedeelte vernieuwd, terwijl niet duidelijk is of daarbij de oorspronkelijke vormen zijn gevolgd. De verdiepte panelen met geabstraheerde plantenmotieven in de brede stijlen hebben iets van Lodewijk XIV. Dat de orgelkas uit die tijd zou stammen is gelet op de opbouw onaannemelijk. Het moet dus gaan om neo-Louis XIV. Dat zou de datering op ca 1840 kunnen brengen.",
  "Part05_140SUSTE": "Een front met een opbouw die karakteristiek is voor de Vlaamse orgelbouw uit de tweede helft van de 18e eeuw en die ook in de 19e eeuw in Belgi\u00eb nog lang toepassing vond. Vermoedelijk is dit fronttype ontwikkeld door de Gentse orgelbouwer Pieter van Peteghem. Een fraai voorbeeld van een door hem vervaardigde orgelkas van dit type valt te bewonderen in de Gereformeerde Kerk te Noordwijk aan Zee (dl 1769-1790, 251-253). Het meest opvallende element van dit fronttype is de brede stijl met kapiteel in het midden, daar waar meestal en toren of soms ook een veld is aangebracht. Deze stijl wordt in Susteren geflankeerd door achtereenvolgens twee ongedeelde velden met naar buiten oplopende lijsten en daaraan tegengesteld labiumverloop, twee ronde torens en weer twee velden, nu met naar buiten aflopende lijsten en wederom een daaraan tegengesteld labiumverloop en tenslotte twee stijlen van hetzelfde model als de middenstijl. Het orgelfront heeft in zekere zin twee gezichten. Men kan het als een symmetrisch geheel opvatten met de middenstijl als as, maar men kan het ook interpreteren als een combinatie van twee identieke driedelige fronten die men eenvoudigweg naast elkaar heeft geplaatst. Bij de oudere voorbeelden van dit fronttype is deze laatste interpretatie niet mogelijk, daar is maar op \u00e9\u00e9n manier een symmetrische opbouw te zien.\nHoe kan dit Vlaamse orgeltype in Limburg terecht zijn gekomen? De bemiddelaar is waarschijnlijk het orgel in de even over de Duitse grens gelegen Stiftskirche in Schleiden (ca 1770) geweest, een orgel dat wordt toegeschreven aan Ludwig K\u00f6nig. Dit vertoont zowel bij hoofd als rugwerk de opbouw met een brede stijl als middenpartij. Over de 'Vlaamse connectie' van dit orgel is nog niets bekend, maar het was ook in de 19e eeuw een bekend instrument, dat de orgelmakers uit het Limburgs-Duitse grensgebied gekend hebben. Vast staat dat vanaf 1840 de Gebroeders M\u00fcller uit Reifferscheidt aan dit orgel gewerkt hebben.\nDe afwerking van het orgel in Susteren is bescheiden, maar verzorgd. Bij de consoles die de overgang markeren van de ingesnoerde onderkas naar de bovenkas zijn S-voluten aangebracht. Onder de beide torens ziet men forse consoles met cannelures en een druiper. De middenstijl eindigt onder de onderlijst ook in een soort druiper. De huidige blinderingen met bladwerk en een spaarzame voluut zijn in 1975 aangebracht.\nDe datering van dit orgel is problematisch. In 1832 vonden herstellingswerkzaamheden aan het westwerk plaats. Het is aan te nemen dat het orgel pas daarna geplaatst is. Uitgesproken stijlkenmerken bevat de orgelkas nauwelijks. De vorm van de consoles en de onderlijsten vertoont echter sterke overeenkomst met die van het verder geheel anders vormgegeven orgel in de St-Laurentius te Voerendaal, een werk van de Gebroeders Franssen uit 1844. Op grond van de historische omstandigheden en de stilistische overeenkomsten met Voerendaal zou dan een bouwtijd omstreeks 1840 aannemelijk lijken.",
  "Part05_141VIANE": "Het binnenwerk van dit kabinetorgel is vrijwel zeker afkomstig van J.J. Vool. Het uiterlijk lijkt echter sterk af te wijken van diens andere instrumenten. Bij gesloten deuren hebben onderkast en bovenkast dezelfde driedelige indeling van rechthoekige zijpanelen en middenpaneel met afgeschuinde hoeken. Op de hoeken zijn gecannneleerde zuiltjes aangebracht die eindigen in een soort kapiteel dat aansluit bij het fries met kroonlijst dat de kast aan de bovenzijde afsluit. Op de hoeken van de kast zijn metalen bollen geplaatst. Midden op de kast bevindt zich een bescheiden attiek waarop een fraaie beeldengroep van drie musicerende figuren.\nDeze kast vertoont hoegenaamd geen overeenkomst met de andere kabinetorgels van Vool. Zij draagt ook geen uitgesproken vroeg 19e-eeuws Empire karakter. De afgeschuinde hoeken van de middenpanelen zijn voor deze trant niet zeer karakteristiek. De andere vormen eigenlijk ook niet. Alleen de beeldengroep zou uit de vroege 19e eeuw kunnen dateren. De kast als geheel maakt eerder de indruk uit het midden van de 19e eeuw te stammen.\nWanneer wij de deuren openen versterkt zich onze argwaan. Het driedelige front dat dan te voorschijn komt draagt alle kenmerken van Vools werk. Men lette op het labiumverloop, de in de onderlijst ietwat wegzakkende pijpvoeten van het middenveld en de vorm van de blinderingen, die met name herinnert aan het orgel in het Provinciehuis in 's-Hertogenbosch (dl 1790-1818, 160-161). Bepaald vreemd en zeer onhandig is de manier waarop de blinderingen van de zijvelden gedeeltelijk door de zeer ruimentaire bovenlijst van de geopende kast worden doorsneden, terwijl die in het middendeel zelfs ontbreken. Stelt men zich het front voor bekroond door een driehoekig gevelveld, dan zijn de proporties in orde; zoals het geheel zich nu vertoont, maakt het een weinig harmonieuze indruk. De conclusie moet dan ook zijn dat men het instrument inclusief front uit de oorspronkelijke kast heeft verwijderd en het geheel in een andere niet al te best passende kast heeft ondergebracht.",
  "Part06_001Bennekom": "Een merkwaardig geproportioneerd slank orgel, waarbij vooral het middenveld opvalt. Dit vertoont onderin een breed vlak veld en bovenin een bol veld. Er kan niet aan getwijfeld worden, hier heeft het rugpositief van het orgel uit de Galile\u00ebrkerk te Leeuwarden (1832), thans te Tholen (deel 1819-1840, 291-293), model gestaan. Alleen is de navolging minder overtuigend dan het origineel. De velden zijn veel smaller dan in Tholen, waardoor de torens wel erg zijn gaan domineren, ofschoon zij slechts vijf pijpen bevatten. In Tholen hebben de velden een hol en een bol verloop, wat een bijzonder plastische werking oplevert. Bij het orgel in Bennekom is het benedenveld vlak geworden. Misschien vond de ontwerper dat dit kleine instrument anders een te onrustig uiterlijk zou krijgen.\nDe decoratie is veel eenvoudiger dan in Tholen, maar zeer verzorgd. De consoles onder de torens, die in druipers eindigen, hebben alleen eenvoudige profielen; verdere decoratie ontbreekt. In de velden en onder in de torens zijn druivenranken en druiventrossen aangebracht. Boven in de torens ziet men twee voluutranken, waaruit een forse gevlochten bladslinger naar voren komt. Op het middenveld een lier, geflankeerd door twee blaasinstrumenten die worden omgeven door bladwerk. Een dergelijk  decoratief element is ook, zij het in een veel rijkere variant, te zien op het rugpositief in Tholen.\nWat kan de oorspronkelijke bestemming zijn geweest van dit merkwaardige instrument en wie was de maker? Over het eerste is niets bekend. De factuur van het instrument lijkt echter in de richting van Kam & Van der Meulen te wijzen. Aangezien deze orgelmakers waarschijnlijk tezamen met de gebroeders Van Dam betrokken waren bij de bouw van het grootse orgel in de St-Dominicus te Rotterdam, waarin het frontschema van het Tholense rugwerk op monumentale schaal terugkeert, lijkt hun auteurschap niet onaannemelijk. Het orgel in de Galile\u00ebrkerk dateert uit 1832, het Rotterdamse orgel kwam tot stand in 1838. Dit alles overwegende lijkt een datering van het orgel in Bennekom op ca 1840 aannemelijk.",
  "Part06_002CulemborgCGK": "Het is moeilijk iets zinnigs over deze orgelkas te zeggen, aangezien deze herhaaldelijk moet zijn gewijzigd. Ook staat niet vast of zij uit dezelfde tijd stamt als het binnenwerk. Authentiek is waarschijnlijk wel de rechthoekige blokvorm en de merkwaardige boogvorm van de pijpvelden. Deze hebben als blindering een reeks kleine spitsboogjes. Toen het orgel in Nijkerk stond, moet aan de bovenzijde van het front een en ander zijn gewijzigd, maar wat dit inhield kon niet worden achterhaald. Bij de plaatsing in Culemborg werd de kas wederom enigszins gewijzigd en van het thans aanwezige gebroken timpaan voorzien, wat op smaakvolle wijze is geschied. Er is een statig, neoklassiek aandoend geheel ontstaan, dat in het bescheiden, maar bekoorlijke kerkje uitstekend tot zijn recht komt.",
  "Part06_003Culemborglutherse": "Een vijfdelige kas met drie ronde torens, gedeelde vlakke tussenvelden en een parallel labiumverloop. Opvallend zijn de hoge kappen van de torens, in het bijzonder bij de middentoren. Opmerkelijk zijn verder de scheidingen tussen de etages van de tussenvelden: brede panelen, door in een krul eindigende bladranken omlijst. Vergelijkbare vormen vertonen de benedenblinderingen van de velden. De benedenblinderingen van de torens bestaan uit S-voluten. Boven in de torens ziet men twee gekoppelde staande C-voluten met bladwerk. Tussen de torens ontwaart men een vrij gecompliceerde plantaardige compositie die boven bij de middentoren en beneden bij de zijtorens een ring vertoont. Typerend is het voluutvormige gedeelte dat deze versiering aan de bovenzijde afsluit.\nHoe oud is deze orgelkas? Toen in 1838 de Lutherse Kerk in Culemborg was vernieuwd, kreeg de orgelmaker H.D. Lindsen de opdracht het uit 1696 daterende orgel te herplaatsen. Wat zijn werkzaamheden precies hebben omvat, is niet duidelijk. In elk geval leverde de orgelmaker G. van Druten in 1897 een nieuw orgel. Leverde hij toen ook een nieuwe kas? Dit is vrijwel uit te sluiten. De kas lijkt in het geheel niet op de andere orgelkassen van Van Druten, terwijl haar vormgeving eerder op een ontstaanstijd omstreeks 1840 zou wijzen. Verder wijst de wat vreemde manier waarop de klaviatuur in de klavieromlijsting is gewurmd erop dat Van Druten een oudere kas heeft gebruikt.\nIs deze kas geleverd door Lindsen? In het archief van de Lutherse Gemeente van Culemborg wordt een orgelontwerp bewaard, met het opschrift 'volgens deze teekening is het werk der vernieuwing bepaald. H.C. Millies.' Een datering ontbreekt. Millies was tijdens de herbouw van de kerk in 1839-1840 \u00e9\u00e9n van de kerkmeesters. Deze tekening toont een orgelfront met een vijfdelige opbouw, met drie ronde torens en gedeelde tussenvelden met parallel labiumverloop. De tussenvelden, die zijn voorzien van  draperie\u00ebn bij wijze van blindering, worden beide bekroond door een omgekeerde C-voluut, een element dat karakteristiek is voor Lindsen. Men mag aannemen dat dit frontontwerp door Lindsen zelf of in nauwe samenwerking met hem is vervaardigd. Het is echter niet zeker of dit ontwerp ooit is uitgevoerd.\nIn ieder geval lijkt het orgel dat zich thans in de Lutherse Kerk bevindt, nauwelijks op dat van het ontwerp. Het is zeker niet typerend voor Lindsen. Het heeft weliswaar ook een met zijn opening naar boven gerichte C-voluut, maar van een ander model dan Lindsen placht te gebruiken.\nAlle aanwijzingen leiden tot de conclusie dat Van Druten in 1897 wel van een oude kas gebruik heeft gemaakt, maar dat hij deze van elders heeft betrokken. Van wie zou deze afkomstig kunnen zijn? Wanneer wij opbouw en ornament bekijken dan valt een vrij grote overeenkomst op met de uit 1840 daterende orgelkas in de Hervormde Kerk te Hummelo. Deze wordt veelal toegeschreven aan A.A. Kuerten, die hier inderdaad in 1840 een orgel bouwde (deel 1819-1840, 388-389). Toen Leichel echter in 1883 een nieuw instrument leverde, kan hij de kas van Kuerten opnieuw hebben gebruikt, maar ook, zoals Van Druten in Culemborg deed, een oudere kas van elders hebben geleverd. Kuertens auteurschap is dus niet volkomen zeker. Hoe dit zij, de compositie is bij beide orgels gelijk; ook in Hummelo ziet men een opvallend hoge kap bij de middentoren. Het plantaardige snijwerk tussen de torens wordt ook daar door een omgekeerde C-voluut afgesloten en tenslotte worden ook hier de scheidingen tussen de etages van de tussenvelden gevormd door vrij brede panelen, omlijst door vegetatief ornament. Er zijn natuurlijk ook verschillen van belang, zoals de aantallen van de pijpen in de torens en de tussenvelden, maar de overeenkomsten zijn toch wel zo groot dat de veronderstelling niet al te gewaagd is dat Van Druten in 1897 een door hem ingenomen kas van dezelfde bouwer als de orgelkas in Hummelo, wellicht A.A. Kuerten, heeft gebruikt. Deze zal op omstreeks 1840 gedateerd moeten worden.\nDe beelden op het orgel stammen nog van het 17e-eeuwse orgel; zij zijn vervaardigd in 1698 door de beeldhouwer Ahasverus Muller. Op de rechter zijtoren David met harp, op de middentoren een engel, die waarschijnlijk een scepter in de rechterhand houdt, en op de linker toren een niet nader te identificeren vrouwenfiguur met een boekrol.",
  "Part06_004Edamkabinet": "Een kabinetorgel dat enige associaties wekt met de kabinetorgels uit het begin van de 19e eeuw. Het bevat in de onderkast drie schijnladen en het rust op tapse poten. De overgang van onder- naar bovenkast wordt bewerkstelligd door gebogen bakstukken. Boven het klavier een sterk gestileerd ornament. Het pijpfront is ongebruikelijk van opzet: een middenveld met V-vormig labiumverloop wordt geflankeerd door twee velden die de labiumlijnen van het middenveld voortzetten. Dit geheel wordt dan op zijn beurt geflankeerd door twee V-vormige velden. Een dergelijk vijfdelig pijpfront is in de kabinetorgelbouw hoogst ongebruikelijk. De blinderingen aan de pijpvoeten vertonen plantaardige voluutvormen. Aan de pijpuiteinden ziet men een soort lambrequins. Op de kast in plaats van het in de vroege 19e eeuw gebruikelijke fronton, twee forse S-voluten van een model dat in de jaren dertig en veertig ook door het huis B\u00e4tz veel wordt gebruikt. De aanwezigheid van dit ornament en de hoekige vormen van de kast geven aanleiding tot een datering van omstreeks 1840.",
  "Part06_005Helmond-Brouwhuis": "Het front van dit orgel diende jaren lang als schijnfront in de Hervormde Kerk te Oisterwijk (deel 1726-1769, 281-282). Het heeft een eenvoudige vijfdelige opbouw met drie ronde torens en gedeelde tussenvelden met gesloten binnenwaarts gebogen bovenlijsten en schuin naar het midden oplopende tussenlijsten. De torenblinderingen vertonen voluutranken die in het midden samenkomen bij een op een bloem gelijkend ornament. Op de tussenlijst in de velden is een reeks S-voluten aangebracht. Soortgelijke voluten zijn ook te zien in de bovenlijsten van de velden, waar zij echter met elkaar zijn verbonden en aldus een soort meander vormen. De vleugelstukken bestaan in hoofdzaak uit een forse S-voluut met bladwerk en bloemen. Onder de torens bevinden zich bladconsoles. Al dit snijwerk is tamelijk grof uitgevoerd, maar het bezit toch een zekere charme. De vormgeving doet vermoeden dat het front omstreeks 1840 is vervaardigd.",
  "Part06_006Lellens": "Een met mahonie-fineer afgewerkt secretaire-orgel in een hoekige vormgeving. Het vertoont een opvallende gelijkenis met het Knipscheer-orgeltje in de St-Jozefkapel te Melissant, dat het jaartal 1843 draagt. Aangezien de hoekige vormen die dit orgel met dat in Melissant deelt, in de jaren veertig in onbruik beginnen te raken, kan het zeker niet veel jonger zijn dan 1843. Het heeft in de onderkast twee deuren. De zijstijlen zijn hier eleganter behandeld dan in Melissant en hebben zowel boven als onder, ojief-vormige consoles. Evenals te Melissant bevinden zich hier boven het klavier drie met doek bespannen deurtjes en kan de klaviatuur met een uitneembare klep worden afgesloten. Bovenin bevindt zich een la. De lijst daarboven is hoekiger van vormgeving dan die in Melissant.\nDe kast zou zeker van Knipscheer afkomstig kunnen zijn. Zij werd tot dusverre op circa 1850 gedateerd. Gelet op de vormgeving van het verder zo verwante orgeltje in Melissant, zou een datering op omstreeks 1840 het meest aannemelijk lijken.",
  "Part06_007NieuwBeijerland": "Het is vrijwel onmogelijk iets oorspronkelijks over dit orgelfront te zeggen, aangezien kennelijk veel onderdelen zijn vernieuwd. Het bestaat uit een hoekige middenpartij, opgebouwd uit een vlakke middentoren, geflankeerd door twee ongedeelde vlakke velden met rechte bovenlijsten, en twee ronde torens met vijf pijpen, die aanzienlijk hoger zijn dan de middentoren. Deze vormgeving en de geringe mate van integratie van de afzonderlijke delen wijst vrij duidelijk in de richting van het neoclassicisme. De decoratie is voor het grootste gedeelte vernieuwd, terwijl niet duidelijk is of daarbij de oorspronkelijke vormen zijn gevolgd. De verdiepte panelen met geabstraheerde plantenmotieven in de brede stijlen hebben iets van Lodewijk XIV. Dat de orgelkas uit die tijd zou stammen, is gelet op de opbouw onaannemelijk. Het moet dus gaan om neo-Louis XIV. Dat zou de datering op ca 1840 kunnen brengen.",
  "Part06_008Nijland": "Dit orgel is in zijn hoofdvorm een tweelingbroer van het instrument in Kollum (1841). Ook hier heeft Willem van Gruisen een traditioneel Van Gruisen-hoofdwerk gecombineerd met een onderpositief dat de vormen van het hoofdwerk herhaalt. Met dien verstande dat de torens door vlakke velden zijn vervangen. Bij het hoofdwerk vallen ook hier weer de naar verhouding smalle zijvelden op.\nDe ornamentiek is ook nauw verwant aan die in Kollum, maar lijkt iets minder verfijnd, terwijl ook in de vormgeving enige verschillen zijn te vinden. Om te beginnen een bij de Van Gruisens altijd op zeer herkenbare wijze vormgegeven element: de scheidingslijsten in de tussenvelden. Bij het hoofdwerk ziet men in Nijland gekoppelde ringen, bij het onderpositief een gebogen meanderrand. Van draperievormige slingers is hier echter nergens sprake. Bij het hoofdwerk ziet men een S-voluut, doorsneden door een bladrank en in het onderpositief een krakelingvormige C-voluut waaruit een bladrank ontspringt. Aardig detail is nog dat dezelfde vorm op dezelfde plaats voorkomt in Kollum, maar dan in omgekeerde uitvoering: wat hier links is, is daar rechts en  vice versa. De reeds genoemde gekoppelde ringen zijn hier anders gedistribueerd dan in Kollum. Bij beide orgels vinden wij ze in de middentoren en de tussenvelden van het hoofdwerk. Hier zijn ze ook in de zijvelden te vinden, wat in Kollum niet het geval is, terwijl ze juist in Nijland in het onderpositief weer ontbreken. De aan een ionische voluut herinnerende vormen die in Kollum zo opvallen, zijn ook hier te vinden, maar veel minder uitgesproken, zodat het 'ionische' karakter niet meer zo duidelijk spreekt. Ook is de detaillering minder rijk uitgewerkt, wat met name bij de krullen tussen de torens opvalt. In het onderpositief treffen wij in de hoofdvelden dezelfde geabstraheerde ranken aan als in Kollum. Zij zijn echter iets anders vorm gegeven en geplaatst, waardoor zij associaties wekken met de 'oeleborden' die aan veel Friese boerderijen zijn aangebracht.\nZo ziet men dat, ondanks de grote overeenkomst tussen beide orgels, Willem van Gruisen zijn laatste twee instrumenten toch een onmiskenbaar individueel uiterlijk heeft weten te geven. De iconografie van de bekronende beelden is ook anders dan bij het tweelingorgel: hier geen David met bazuinblazende engelen, maar de voorstellingen van geloof, hoop en liefde. Met de liefde, zoals gebruikelijk, in het midden. Zulks in overeenstemming met Paulus' woord: ' de meeste van die is de Liefde' (1 Cor.13:13).",
  "Part06_009Susteren": "Een front met een opbouw die karakteristiek is voor de Vlaamse orgelbouw uit de tweede helft van de 18e eeuw en die ook in de 19e eeuw in Belgi\u00eb nog lang toepassing vond. Vermoedelijk is dit fronttype ontwikkeld door de Gentse orgelbouwer Pieter van Peteghem. Een fraai voorbeeld van een door hem vervaardigde orgelkas van dit type valt te bewonderen in de Gereformeerde Kerk te Noordwijk aan Zee (deel 1769-1790, 251-253). Het meest opvallende element van dit fronttype is de brede stijl met kapiteel in het midden, daar waar meestal een toren of soms ook een veld is aangebracht. Deze stijl wordt in Susteren geflankeerd door achtereenvolgens twee ongedeelde velden met naar buiten oplopende lijsten en een daaraan tegengesteld labiumverloop, twee ronde torens en weer twee velden, nu met naar buiten aflopende lijsten en wederom een daaraan tegengesteld labiumverloop, en tenslotte twee stijlen van hetzelfde model als de middenstijl. Het orgelfront heeft in zekere zin twee gezichten. Men kan het als een symmetrisch geheel opvatten met de middenstijl als as, maar men kan het ook interpreteren als een combinatie van twee identieke driedelige fronten die men eenvoudigweg naast elkaar heeft geplaatst. Bij de oudere voorbeelden van dit fronttype is deze laatste interpretatie niet mogelijk; daar is maar op \u00e9\u00e9n manier een symmetrische opbouw te zien.\nHoe kan dit Vlaamse orgeltype in Limburg terecht zijn gekomen? De bemiddelaar is waarschijnlijk het orgel in de over de Duitse grens gelegen Stiftskirche in Schleiden geweest, een orgel dat wordt toegeschreven aan Ludwig K\u00f6nig. Dit instrument vertoont zowel bij hoofdwerk als rugpositief de opbouw met een brede stijl als middenpartij. Over de 'Vlaamse connectie' van dit orgel is nog niets bekend, maar het was ook in de 19e eeuw een bekend instrument, dat de orgelmakers uit het Limburgs-Duitse grensgebied gekend hebben. Paul M\u00fcller uit Reifferscheidt heeft verscheidene orgels vervaardigd met een dergelijke frontopbouw, maar ook Wilhelm Koulen, die gezien de factuur van het Susterse orgel het meest als bouwer ervan in aanmerking komt, moet het instrument in Schleiden hebben gekend.\nDe afwerking van het orgel in Susteren is bescheiden, maar verzorgd. Bij de consoles die de overgang markeren van de ingesnoerde onderkas naar de bovenkas zijn S-voluten aangebracht. Onder de beide torens ziet men forse consoles met cannelures en een druiper. De middenstijl eindigt onder de onderlijst ook in een soort druiper. De huidige blinderingen met bladwerk en een spaarzame voluut zijn in 1975 aangebracht.\nDe datering van dit orgel is problematisch. In 1832 vonden herstellingswerkzaamheden aan het westwerk van de kerk plaats. Het is aan te nemen dat het orgel pas daarna gebouwd is. Uitgesproken stijlkenmerken bevat de orgelkas nauwelijks. De vorm van de consoles en de onderlijsten vertoont echter sterke overeenkomst met die van het verder geheel anders vormgegeven orgel in de St-Laurentius te Voerendaal, een werk van de Gebroeders Franssen uit 1844. Op grond van de historische omstandigheden en de stilistische overeenkomsten met Voerendaal is een bouwtijd van omstreeks 1840 aannemelijk.",
  "Part06_010VianenHRV": "Dit is een zeer merkwaardig kabinetorgel. Het binnenwerk kan met tamelijk grote zekerheid worden toegeschreven aan J.J. Vool, en worden gedateerd op ca 1805. Het uiterlijk wijkt echter sterk af van de andere instrumenten van Vool. Bij gesloten deuren hebben onderkast en bovenkast dezelfde driedelige indeling van rechthoekige zijpanelen en middenpaneel met afgeschuinde hoeken. Op de hoeken zijn gecannneleerde zuiltjes aangebracht die eindigen in een soort kapiteel dat aansluit bij het fries met kroonlijst dat de kast aan de bovenzijde afsluit. Op de hoeken van de kast zijn metalen bollen geplaatst. Midden op de kast bevindt zich een bescheiden attiek waarop een fraaie beeldengroep van drie musicerende figuren.\nDeze kast draagt geen uitgesproken vroeg 19e-eeuws Empire karakter. De afgeschuinde hoeken van de middenpanelen zijn voor deze trant niet zeer kenmerkend. De andere vormen eigenlijk ook niet. Alleen de beeldengroep zou uit de vroege 19e eeuw kunnen dateren, maar er zijn aanwijzingen dat deze pas betrekkelijk onlangs is toegevoegd. De kast als geheel maakt eerder de indruk uit het midden van de 19e eeuw te stammen. Wanneer wij de deuren openen, versterkt zich onze argwaan. Het driedelige front dat dan te voorschijn komt, draagt inderdaad alle kenmerken van Vools werk. Men lette op het labiumverloop, de in de onderlijst ietwat wegzakkende pijpvoeten van het middenveld en de vorm van de blinderingen, die met name herinnert aan het uit 1804 daterende orgel in het Provinciehuis in 's-Hertogenbosch (deel 1790-1818, 160-161). Bepaald vreemd en zeer onhandig is echter de manier waarop de blinderingen van de zijvelden gedeeltelijk door de zeer rudimentaire bovenlijst van de geopende kast worden doorsneden, terwijl zij in het middendeel zelfs ontbreken. Stelt men zich het front voor bekroond door een driehoekig gevelveld, dan zijn de proporties in orde. Zoals het geheel zich nu vertoont, maakt het een weinig harmonieuze indruk. De conclusie moet dan ook zijn dat men het instrument, inclusief front, uit de oorspronkelijke kast heeft verwijderd en het geheel in een andere niet al te best passende kast heeft ondergebracht.",
  "Part06_011Borne": "Dit orgel vertoont in zijn uiterlijk grote overeenkomsten met het iets oudere Holtgr\u00e4ve-orgel in de Hervormde Kerk te Ruurlo (deel 1819-1840, 403-405). Het heeft dezelfde vijfdelige opbouw met drie ronde torens en gedeelde tussenvelden. Ook de vorm van de betrekkelijk hoge onderkas is ongeveer gelijk. Voor de herbouw  van 1983 vertoonden de tussenvelden een naar het midden oplopende parallelle labiumlijn. In laatstgenoemd jaar werden de velden voorzien van frontpijpen met naar het midden aflopende labia, zoals bij Holtgr\u00e4ve gebruikelijk is. Het blinderingssnijwerk, voor zover oud, vertoont hier en daar overeenkomsten met Ruurlo. Zo ziet men tussen de etages van de velden een smalle lijst, gelardeerd met bladtakken, die tezamen een liggende driehoek vormen. Het snijwerk tussen de torens, waar een bebladerde C-voluut eindigt in een kelk waaruit een bladrank uit ontspringt, lijkt sterk op het snijwerk in Ruurlo, ofschoon de elementen op de overgang van de C-voluut en de genoemde bladrank hier omgekeerd zijn geplaatst. Ook lijkt de vormgeving vleziger. Boven in de torens zijn, in afwijking van Ruurlo, wederom C-voluutranken aangebracht, gecombineerd met smalle draperie\u00ebn, dit laatste weer zoals in Ruurlo. Opvallend zijn de rijke wangstukken, die in Ruurlo geen parallel hebben. Zij worden beide gevormd uit een gecompliceerde S-rank, waarin een harp en een trompet zijn verwerkt. Het snijwerk bij de pijpvoeten in torens en benedenvelden stamt uit 1983. Ook de consoles onder aan de torens dateren uit dat jaar.",
  "Part06_012Denham": "De vormgeving van het hoofdwerk van dit orgel is vrijwel gelijk aan die van het middendeel van het in 1839 gebouwde Scheuer-orgel in de Hervormde Kerk te Woudsend (deel 1819-1840, 374-376). Het front heeft een ronde middentoren, vlakke gedeelde tussenvelden met parallel labiumverloop en ronde zijtorens, lager dan de middentoren. De etages van de velden worden gescheiden door smalle rechthoekige lijsten omgeven door bladwerk in de vorm van een liggende V.\nOok de decoratie vertoont grote overeenkomsten met die in Woudsend, zij het dat in Den Ham blinderingen aan de pijpvoeten ontbreken. Of dit laatste oorspronkelijk is, kan worden betwijfeld, aangezien zowel het oudere orgel te Woudsend, als het iets jongere, op Den Ham gelijkende orgel in Hoogeveen wel beneden-blinderingen hebben. De tussenvelden worden aan de bovenzijde afgesloten door draperie\u00ebn die via een knop in plooien op de zijstijlen afhangen. De reeds genoemde afscheidingen tussen de etages van de tussenvelden bestaan uit eikenbladwerk. Boven in de middentoren ziet men een fraaie figuratie van bebladerde C-voluten met aan beide zijden van het midden vier krullen en een bladkrans als trait-d'union. Boven in de zijtorens is een iets verkleinde en vereenvoudigde versie van hetzelfde motief te zien. Fraai zijn de vleugelstukken: aan de bovenkant een met een krul beginnende eikenrank, die beneden eindigt in een forse krul met rozet. Evenals in Woudsend, zijn hier in de torenkappen tandlijsten aangebracht en vertonen de consoles onder de torens tamelijk vlezig bladwerk. Op de middentoren een door een lier gedomineerde muziekinstrumententrofee, op de zijtorens vazen met een geschubde bladversiering en grote hoekige oren. Al deze versiering ademt nog de geest van het neoclassicisme.\nHet driedelige onderpositief werd in 1974 toegevoegd. De vormgeving ervan werd ontleend aan het orgel in de Hervormde Kerk te Kuinre, een werk uit 1856 van de twee zonen van J.C. Scheuer.",
  "Part06_013Gendringen": "Dit orgel is in zijn frontopbouw een zeer sobere navolging van het hoofdwerk van het uit 1822 daterende Nolting-orgel in de Nieuwe Kerk te Katwijk aan Zee (deel 1819-1840, 112-115). Wij zien hier drie ronde torens, tussenvelden met opgelegde inzwenkende en aflopende bovenlijsten, en loze zijvelden met bovenlijsten van hetzelfde model en op de hoeken pilasters met uitspringende bovenlijsten. De voornaamste verschillen met Katwijk zijn dat de tussenvelden hier ongedeeld zijn en vlak (in Katwijk zijn zij hol) en dat het pijpwerk in de zijvelden hoger aanzet dan bij de rest van het front. Verder is de decoratie in Gendringen veel soberder, wat past bij  de teruggehouden architectuur van het neoclassicistische kerkgebouw. De blinderingen, die zoals bij Nolting gebruikelijk, alleen aan de pijpeinden zijn aangebracht, bestaan uit eenvoudig bladwerk met hier en daar een voluutvormig element. Onder de pijpen in de zijvelden zijn waaiervormige decoraties aangebracht. De consoles onder de torens zijn vrijwel geheel glad en alleen onder de voetlijsten van een tandlijst-decoratie voorzien. Bekroningen ontbreken. Enige tijd geleden is de borstwering van de gaanderij en de onderkas van het orgel voorzien van schilderstukjes met dorpsgezichten. Ofschoon op zich niet onaardig, zijn zij met de strenge vormgeving van kerkinterieur en orgel volstrekt niet in overeenstemming.",
  "Part06_014Haringhuizen": "Het meest opvallende onderdeel van deze neogotische Engelse orgelkas is de driedelige middenpartij, een brede vlakke toren met drie spitsbogige velden, die door middel van smalle tussenvelden met ingezwenkte bovenlijsten wordt verbonden met vlakke zijtorens. Hoe kan dit frontconcept zijn ontstaan?\nVoor een antwoord op deze vraag moeten wij kijken naar \u00e9\u00e9n van de meest gebruikte fronttypes uit de Engelse orgelbouw. Dit bevat een middenpartij die bestaat uit een veld geflankeerd door twee torens. Deze middenpartij wordt met meestal betrekkelijk smalle, al dan niet gedeelde, velden verbonden met twee zijtorens. Vermoedelijk is dit fronttype in de 17e eeuw in Engeland ge\u00efntroduceerd door Bernard (Father) Smith. In de oudste versies ervan waren de tussenvelden boven recht gesloten. In latere tijd, met name bij George England, kregen zij bovenlijsten van een ingezwenkte vorm. Een voorbeeld van een dergelijke orgelkas is ook in Nederland te zien, en wel in de Hervormde Kerk in De Krim (deel 1819-1840, 66-68). In de vroege 19e eeuw zijn ook neogotische versies van dit orgeltype vervaardigd.\nNu moet men het orgelfront in Haringhuizen waarschijnlijk interpreteren als een uiterst versoberde en gecomprimeerde versie in neogotische vormen van bovenvermeld fronttype. Daarbij hebben het middenveld en de twee zijtorens dezelfde vorm gekregen en zijn de zijtorens afgevlakt. Om deze afleiding aannemelijk te maken kan worden verwezen naar enkele orgels die een soort tussenvorm tussen het 'Smith-England' type en het orgel in Haringhuizen te zien geven. Te noemen is de neogotische orgelkas in St-Michael in Blackheath Park (Kent), die dateert uit ongeveer dezelfde tijd als ons orgel. Hier zijn de torens van de middenpartij nog zelfstandig ten opzichte van het middenveld, maar daarmee toch al in sterke mate ge\u00efntegreerd.\nDe decoratie is zeer eenvoudig: blinderingen uitgevoerd als tootbogen en een vierpas in het paneel onder de verhoogde pijpstokken in de tussenvelden. Zoals in Engeland in de tweede helft van de 19e eeuw vaak voorkwam, zijn de pijpen met een gekleurde decoratie beschilderd. Het is twijfelachtig of deze beschildering dateert uit de bouwtijd van het orgel.",
  "Part06_015Kollum": "Bij dit orgel grijpt Willem van Gruisen terug op het zevendelige fronttype met geronde zijvelden \u00e0 la Hinsz, dat zijn vader onder andere had toegepast in Hallum (1811, dl. 1790-1818, 276-278). Vergeleken met dit instrument zijn de zijvelden die, zoals gebruikelijk bij de Van Gruisens, tweedelig zijn, nogal smal uitgevallen. Vermoedelijk is het in 1814 door J.A. Hillebrand gebouwde orgel in Oosternijkerk, dat Willem van Gruisen in 1831 met een onderpositief vergrootte, hier van invloed geweest (deel 1790-1818, 308-310). Hillebrand had daar het door hem van Albert van Gruisen overgenomen vijfdelige schema toegepast: ronde middentoren, vlakke velden met tegengesteld labiumverloop en spitse zijtorens. Hij breidde het echter uit met zijstukken om een bredere werking te verkrijgen. Van de geronde zijvelden die Albertus van Gruisen wel voor dat doel bezigde, wilde Hillebrand kennelijk geen gebruik maken. In plaats daarvan bracht hij brede, schuin geplaatste pilasters aan. Kennelijk wilde hij een slanker effect dan Van Gruisen had bereikt met zijn geronde zijvelden. Van Gruisen junior streefde in Kollum klaarblijkelijk ook naar een slanke en sierlijke werking, zoals in Oosternijkerk, maar dan met toepassing van gedeelde geronde zijvelden. Dat verklaart waarschijnlijk het smalle model van deze zijvelden. Voor het overige heeft het hoofdwerkfront in Kollum de bekende Van Gruisen-opbouw met ronde middentoren, vlakke tussenvelden met tegengesteld labiumverloop en de in 1841 al wat ouderwets geworden spitse zijtorens.\nHet aldus gecre\u00eberde geheel wenste Willem van Gruisen vervolgens uit te breiden met een onderpositief, vergelijkbaar met hetgeen hij in 1831 in Oosternijkerk had aangebracht. Daar had het echter een zeer bescheiden front van slechts twee smalle gedeelde pijpveldjes onder de tussenvelden van het hoofdwerk. In Kollum kreeg het onderpositief een volledig front. Indeling en vormgeving ervan zijn ontleend aan het hoofdwerkfront, waarbij de torens echter werden gereduceerd tot velden.\nDe geronde zijvelden van het hoofdwerk worden in het benedenfront als geronde gesloten panelen voortgezet. Zou men ook hier pijpvelden hebben aangebracht, dan zou dat een tamelijk gewrongen resultaat hebben opgeleverd.\nDe ornamentiek valt op door haar grote doorzichtigheid. In de vormgeving sluit zij aan bij de tradities van de Van Gruisens. Men lette met name op de schuine lijsten tussen de etages van de tussenvelden van het hoofdwerk. Men ziet daar aan elkaar gekoppelde ringen, begeleid door draperie-achtige gevlochten slingers. De gekoppelde ringen zijn terug te vinden boven in de middentoren. Eronder ziet men aan beide zijden twee verschillend vormgegeven vegetatieve ornamenten, die enigszins doen denken aan een ionisch kapiteel. Een eenvoudige bladslinger is daar doorheen gehaald. Dezelfde vormen ziet men, enigszins gereduceerd, in de zijtorens; het fries van gekoppelde ringen ontbreekt hier. De 'ionische' basisvorm ligt ook ten grondslag aan de ornamentiek in de zijvelden. Tussen de torens zijn sierlijke krullen aangebracht, die doen denken aan een G-sleutel, met een bloemenslinger er doorheen gevlochten. Zoals gebruikelijk bij de Van Gruisens ontbreekt snijwerk bij de pijpvoeten. De wangstukken zijn ook zeer transparant en bestaan in hun bovengedeelte uit een S-rank en beneden uit een combinatie van C-vormige elementen, alles weer doorvlochten met bloemranken.\nIn het onderpositief ziet men in de drie hoofdvelden sterk geabstraheerde lichte ranken, gecombineerd met zeer naturalistisch weergegeven bladwerk met bloemen. Onder de torens is bladvormig snijwerk aangebracht, als een soort soffiet. De gekoppelde ringen die wij in het hoofdwerk in de middentoren en bij de scheidingslijsten in tussenvelden zagen, zijn hier ook aangebracht boven in de tussenvelden en daar gecombineerd met sober rankwerk. De scheidingslijsten in de tussenvelden van het onderpositief wijken af van die van het hoofdwerk. Hier geen gekoppelde ringen, maar gebogen meanders, geen draperievormige slingers, maar golfranken. De detaillering is van een grote verfijning en herinnert aan de beginjaren van de 19e eeuw, terwijl men in de jaren veertig in brede kring naar forsere en zwaardere vormen neigde. De lijsten tussen onder- en bovenfront zijn voorzien van een fijne tandlijst, een element dat in forser vorm terugkeert in de torenkappen van het hoofdwerk. Het orgel wordt bekroond door drie beelden, afkomstig uit een Amsterdams atelier. In het midden een zittende David met harp en op de zijtorens zeer fors uitgevallen bazuinblazende engelen met zegepalmen.",
  "Part06_016Noordwijkerhout": "Dit orgel is een slankere versie van het uit 1830 daterende orgel in de Hervormde Kerk te Losdorp (deel 1819-1840, 244-246), dat op zijn beurt een voorbeeld had in het Freytag-orgel in Finsterwolde (1808, deel 1790-1818, 213-215). Wij hebben dus ook hier te maken met drie ronde torens en licht geholde tussenvelden, hier anders dan in Losdorp met een tegengesteld labiumverloop. Ook hier zijn de tussenstijlen tamelijk prominent aanwezig. De slankere proporties worden teweeggebracht door het geringere aantal pijpen in de zijtorens (Losdorp negen, Noordwijkerhout zeven) en de smallere tussenvelden (Losdorp negen pijpen, Noordwijkerhout zeven). Als gevolg van deze verschillen hebben beide orgels toch een volkomen ander uiterlijk.\nDe blinderingen herinneren aan die van het in 1839 gebouwde Lohman-orgel in Zoetermeer (deel 1819-1840, 377-379) en bestaan boven in de torens uit acanthusvoluten in welker krullen bloemen zijn aangebracht. Dergelijke bloemen vindt men ook in de uit S-ranken bestaande vleugelstukken. Boven de tussenvelden ziet men draperie\u00ebn, op een speelse wijze gecombineerd met een bebladerde tak, die boven eindigt in een bloem. De schuin geplaatste scheidingslijsten tussen de etages van de tussenvelden zijn opengewerkt met enigszins geabstraheerd bladwerk. Aardig is het soffietachtige bladwerk onder de middentoren, dat bij de zijtorens een bescheiden pendant heeft. Op de middentoren een muziekinstrumententrofee, op de zijtorens vazen, met draperie\u00ebn omhangen.",
  "Part06_017Onderdendam": "Een zeer sobere versie van het type Noordwijkerhout, afgezien van de blinderingen geheel zonder decoratie. Drie ronde torens en gedeelde holle tussenvelden zijn de hoofdingredi\u00ebnten van dit orgelontwerp dat uiteindelijk op het model van het in 1808 gebouwde Freytag-orgel in Finsterwolde terug gaat (deel 1790-1818, 213-215). De witte kleur is vrijwel zeker oorspronkelijk.",
  "Part06_018Rijswijk": "Voor een goed begrip van de intenties van de ontwerpers van dit orgel moet men het in 1958 toegevoegde rugpositief wegdenken. Dit orgel is in zijn opbouw vrijwel gelijk aan het een jaar oudere instrument in de Hervormde Kerk te Oudewater (deel 1819-1840, 400-402). Kam & Van der Meulen zouden aan het begin van de jaren veertig het concept van dit orgel, dat uiteindelijk teruggaat op het Rotterdamse Laurens-orgel, een aantal malen gebruiken. Het Rijswijkse orgel bestaat uit een gedeelde middentoren met 17 pijpen, gedeelde holle tussenvelden met parallel lopende gebogen boven- en tussenlijsten en een tegengesteld labiumverloop, alsmede twee ronde zijtorens. Het geheel is wat bescheidener van omvang dan Oudewater.\nDe decoratie is opmerkelijk en grijpt weer duidelijk terug op het vormenrepertoire van het neoclassicisme. Zoals vaker bij Kam ontbreken blinderingen aan de pijpvoeten. Beslissend motief in het blinderingssnijwerk is een opengewerkte hangende palmet. Deze vertoont enige overeenkomst met de palmetten die Van Dam toepaste in 's-Gravenzande/Akkerwoude (deel 1790-1818, 336-338) maar er is toch een belangrijk verschil. In Rijswijk zijn de takken van deze palmetten voorzien van omkrullingen met een soort pareltje, een element dat bij Van Dam ontbreekt, en juist voor Kam & Van der Meulen geruime tijd kenmerkend zou blijven. Men vindt dit ornament boven in de torens en op de lijst tussen de etages van de middentoren. Het wordt op deze plaatsen begeleid door gevlochten plantenslingers en een wat grover uitgevoerde liggende versie van deze palmet. Bij de tussenvelden treft men een wat verder uitgerekte liggende versie van dezelfde palmet als blindering aan, ook weer in combinatie met gevlochten plantenslingers. Op de gebogen bovenlijsten van de tussenvelden zijn hoorns van overvloed te zien. Opmerkelijk is de bekroning van de middentoren: een muziekinstrumententrofee met eikenblad, gecombineerd met een forse wijzerplaat. Toen het orgel in 1854, na de vergroting van de toenmalige kerk, werd verplaatst, heeft men de oorspronkelijk aanwezige wijzerplaat vervangen door een gesneden muziekboek. In 1988 werd de wijzerplaat gereconstrueerd. Op de zijtorens met slingers en bladwerk versierde vazen, met op het deksel een pijnappel.\nHet moderne rugpositief is tamelijk slap van vorm. Het was oorspronkelijk onversierd. Bij de restauratie van 1988 heeft men er snijwerk op aangebracht, dat op vereenvoudigde wijze de vormen van het hoofdwerk volgt. Verder werd het toen voorzien van kappen en onderlijsten, eveneens in vormen ontleend aan de hoofdkas.\nKam & Van der Meulen bouwden in hetzelfde jaar in de St-Willibrordus in Den Haag een orgel met vrijwel dezelfde frontopbouw (gesloopt) en in 1842 in de St-Bonifatius in Dordrecht een orgel van dezelfde opzet, maar dan slanker geproportioneerd (thans opgeslagen). Daarna hebben de orgelmakers dit fronttype waarschijnlijk niet meer toegepast.",
  "Part06_019Smilde": "Van Oeckelen ontwierp een frontmodel dat hij nog verscheidene keren zou toepassen. Uitgangspunt was wellicht zijn in 1839 gebouwde orgel in de Hervormde Kerk te Strijen (deel 1819-1840, 406-409). Daar had hij een orgel met bovenwerk gecre\u00eberd door op het hoofdwerk eenvoudigweg een verkleinde versie daarvan te plaatsen. Daaruit resulteerde een orgelfront met gedeelde zijtorens en wel erg uitgerekte proporties. Mogelijk hebben de fronten van de Freytag-orgels in Zuidbroek (1795) en Bellingwolde (1798) hem op een idee gebracht (deel1790-1818, 103-105, 119-121). Deze orgels hebben namelijk tussen de velden die de middentoren flankeren, en de zijtorens extra vlakke velden die van boven recht zijn afgesloten. Deze rechte bovenlijsten botsen als het ware met de schuine bovenlijsten van de velden naast de middentoren en liggen op gelijke hoogte met de kappen van de zijtorens. Combineert men nu dit element van deze twee orgels van Freytag met het frontmodel van Strijen, dan heeft men het basisconcept van Smilde.\nVan Oeckelen neemt Freytags oplossing niet letterlijk over. In de eerste plaats houdt hij vast aan de gedeelde zijtorens van Strijen. Dan maakt hij de tussenvelden breder dan bij Freytag en verder weet hij een sterkere integratie van de extra velden met de zijtorens te bereiken doordat hij hun een identieke bovenafsluiting geeft: de bovenlijsten van deze velden hebben dezelfde omvang en vormgeving als de kappen van de zijtorens. Freytag gaf zijn extra tussenvelden de vorm van een reeks boven elkaar geplaatste kleine velden met een labiumverloop in de vorm van een omgekeerde V, terwijl hij bij zijn orgel in Bellingwolde de in de middenpartij consequent aangeduide scheiding hoofdwerk/bovenwerk in deze velden volkomen negeert. Van Oeckelen wijkt ook hier van Freytag af. In zijn tussenvelden wordt de scheiding hoofdwerk/bovenwerk consequent doorgezet, terwijl hij de velden ook anders modelleert. In het hoofdwerk zijn het er twee met tegengesteld labiumverloop, in het bovenwerk is het er \u00e9\u00e9n met een labiumverloop parallel aan dat van het bovenste veld van het hoofdwerk.\nDe gekozen opzet had consequenties voor de middenpartij. Deze lijkt vrij sterk op de middenpartij van het orgel in Strijen, met \u00e9\u00e9n belangrijk verschil. De bovenlijsten van de tussenvelden van het hoofdwerk lopen in Strijen naar buiten schuin omhoog. In Smilde is dat net omgekeerd, omdat anders geen goede aansluiting bij de buitenste tussenvelden mogelijk zou zijn.\nDe ornamentiek vertoont een grote vari\u00ebteit aan vormen. Slechts in een beperkt aantal gevallen zijn deze volkomen identiek aan de decoratie te Strijen, soms is verwantschap vaststelbaar, terwijl ook vormen zijn te vinden die in Strijen niet voorkomen.\nBlinderingen van gelijke vorm als Strijen treft men alleen in het bovenwerk aan. De draperie\u00ebn aan de pijpuiteinden zijn nagenoeg identiek aan wat in Strijen is te zien: draperie\u00ebn met kwasten en franjes. Ook de buitenste velden vertonen een dergelijke decoratie. Het snijwerk aan de pijpvoeten in de zijtorens van het bovenwerk is ook gelijk aan dat in Strijen: gestileerde bladranken, in het midden bijeengehouden door een strik. Aan de pijpvoeten in de buitenste velden ziet men op hun kant geplaatste bloemmotieven met in het midden een rozet. Bij de binnenvelden ziet men laurierblad. Bij de pijpvoeten in de middentoren is bladwerk aangebracht dat ontspringt uit geribde stelen, in het midden tezamen gebonden en voorzien van krullen.\nIn het hoofdwerk is de vari\u00ebteit nog groter. Tal van plantaardige elementen passeren de revue. De lauriertakken onder in de beneden-buitenvelden en onder in de middentoren, de langgerekte bladeren in de beneden-binnenvelden en het opkrullend blad onder in de zijtorens. Dit laatste lijkt wel enigszins op wat in Strijen op die plaats is aangebracht. Draperie\u00ebn zijn hier ook weer op verschillende plaatsen te vinden. Maar daarnaast treft men allerlei fantasievormen aan. Boven in de middentoren van het hoofdwerk meent men twee vleermuisvleugels te zien die in het midden in twee krullen uitlopen, waaruit korenaren te voorschijn komen. Intrigerend zijn ook de blinderingen aan de pijpvoeten in de beide bovenvelden: gestileerde plantaardige vormen met een rozet als middelpunt. Boven in de beneden-etage van de binnenvelden ziet men iets dat nog het meest lijkt op een gevleugelde schelp. In de bovenste etage van de buitenvelden ten slotte treft men twee hoorns van overvloed die over een gevlochten bladslinger zijn aangebracht.\nNaast de orgelkas ziet men twee bazuinblazende engelen, gezeten op grote S-voluten, die ook weer het motief van de hoorn van overvloed vertonen. Deze beelden zijn vrijwel gelijk aan de beelden die in Strijen het orgel sieren. Bij de grote decoratieve rijkdom die dit orgel kenmerkt, doen de torenbekroningen wat karig aan. Op de middentoren bevindt zich een simpele lier, op de zijtorens bevinden zich eenvoudige vazen.\nPetrus van Oeckelen heeft met dit orgelontwerp blijk gegeven van een groot creatief vermogen, zowel in het frontconcept als in de decoratie.",
  "Part06_020Arnhemkoepel": "Dit orgel is van een grotere rijzigheid dan de meeste andere instrumenten van Naber. Het is als het ware hoger in de schouders. Verder heeft het wel de gebruikelijke Naber-opbouw van drie ronde torens en gedeelde vlakke tussenvelden met parallel naar het midden aflopende labia.\nOpvallend bij dit orgel is vooral de grote decoratieve rijkdom. De etages van de tussenvelden worden op de voor Naber gebruikelijke wijze van elkaar gescheiden door een smalle lijst, omgeven door bladwerk dat bij elkaar een liggende V vormt. Dit bladwerk is, zoals vaker bij Naber, op ingenieuze wijze samengesteld uit gestileerde bladeren en S-voluten. Doordat de bovenvelden in verhouding tot de torens vrij hoog zijn opgetrokken, was daar voor volumineus snijwerk, zoals Naber dat boven de tussenvelden meestal aanbrengt, geen plaats. Hier bevindt zich slechts een slanke, maar fors gedetailleerde S-rank. In de middentoren ziet men links en rechts een figuur bestaande uit een combinatie van een C- en een S-voluut, beide voorzien van enig sterk gestileerd bladwerk. Men lette op de geestige krullen in het midden van de toren, op de plaats waar beide elementen elkaar ontmoeten. In de zijtorens is het vegetatieve element sterker. De blinderingen daar hebben een S-vorm en vertonen in het midden van de torens een krul. De blinderingen aan de pijpvoeten zijn niet origineel.\nOpmerkelijk is de decoratie van de torenkappen. Direct boven de blinderingen ziet men gestileerde S-vormige ranken. Daarboven zijn zowel frontaal als aan de zijkanten acanthusbladeren aangebracht. Deze decoratie, die voor het latere werk van Naber zo karakteristiek zou worden, paste hij hier voor het eerst toe.\nOpvallend is de rijke soffiet, die bestaat uit bijzonder weelderig bladwerk, waarin twee putti zich ophouden die beide een uiteinde van een gevlochten plantenslinger vasthouden. Onder deze soffiet ziet men een rasterwerk met fraaie gestileerde S-ranken. Dit geheel wordt geflankeerd door twee reusachtige uit blad-elementen opgebouwde consoles, die eigenaardig genoeg de orgelkas niet ondersteunen.\nWeelderig zijn ook de vleugelstukken: rijke S-ranken, zonder de bij Naber veel voorkomende rozet in het benedendeel, maar wel voorzien van enige muziekinstrumenten, ondermeer een viool en een luit.\nOp de middentoren een staande harpspelende David, op de zijtorens bazuinblazende jongelingen met wapperend gewaad en zegepalmen in de hand.\nDit orgel is zowel door zijn decoratieve rijkdom als door zijn proporties een wat vreemde eend in Nabers bijt. Alleen het in hetzelfde jaar gebouwde orgel in de Hervormde Kerk in Lienden heeft een vergelijkbare opbouw, maar de decoratie is daar veel eenvoudiger.",
  "Part06_021Bleiswijk": "Het eerste orgel van Matthias van den Brink met drie ronde torens. Hij zou daar ook verder geen gewoonte van maken. Alleen bij zijn laatste bewaard gebleven orgel, in de RK kerk te Warmond (1842)\nzou hij opnieuw drie ronde torens toepassen. De gedeelde tussenvelden zijn vlak en hebben in beide etages een strak naar het midden aflopende labiumlijn. Matthias van den Brink maakte hier een stijver  orgelfront dan wij van zijn vader gewend zijn. In later werk zou hij zich weer meer bij diens werkwijze aansluiten. Voor Matthias kenmerkend is het achterwege laten van benedenblinderingen, iets dat men bij zijn vader niet zal aantreffen. Het snijwerk dat de velden aan de bovenzijde afsluit, bestaat uit een grote S-voluut, gecombineerd met bladwerk. Op veel kleinere schaal, en dan liggend, vindt men ongeveer dezelfde vormen bij de bovenblinderingen van de beneden-etages van de velden. Boven in de torens ziet men aan beide zijden van het midden telkens twee C-voluten met bladwerk. Al deze blinderingen zijn tamelijk transparant, maar ook wat schools. Op het werk van Van den Brink senior lijken zij nauwelijks. Diens invloed komt echter wel tot uiting in de vleugelstukken: sierlijke S-voluten, van boven opgehangen aan een ring, waaruit een bloemenslinger naar beneden hangt, en eindigend in een krul met rozet waaruit weer een eikenrank te voorschijn komt. Deze vormen zijn ten nauwste verwant aan de vleugelstukken van vader Van den Brink in Stellendam en Heemstede (deel 1819-1840, 188-190), 299-301). Onder de torens sierlijke bladconsoles, verbonden door bladslingers die nog onder de vleugels doorlopen en daar afhangen. Iets vergelijkbaars deed vader Van den Brink bij het orgel in Stellendam, maar de Bleiswijkse versie is sierlijker. Op de middentoren een zittende koning David, begeleid door twee bazuin blazende engelen, alles van een vertrouwd stramien. Op het schot achter het orgel is een grote draperie geschilderd.",
  "Part06_022Boxtel": "De kas van dit orgel werd naar ontwerp van de orgelmaker vervaardigd door de timmerman W. van Eerden, het beeldhouwwerk en het snijwerk zijn afkomstig van de beeldhouwer Jan Frans van Hool uit Antwerpen en de schrijnwerker P. Dieltjes uit Grobbendonck.\nDe hoofdkas is een monumentale uitwerking van de hoofdwerkkas in de St-Martinus in Sint Oedenrode (1839, deel 1819-1840, 371-373). Ook hier een ronde middentoren, gedeelde holle tussenvelden, ronde tussentorens en ongedeelde zijvelden, alles echter grootschaliger van opzet. Van beslissende betekenis voor de, bij alle overeenkomsten, toch volkomen andere indruk die het orgel in Boxtel maakt, is natuurlijk de toevoeging van twee zijtorens voor het vrije pedaal dat overigens pas in 1956 tot uitvoering kwam. Deze pedaaltorens zetten lager aan dan de velden en torens van het middendeel van de hoofdkas. De onderkas van de middenpartij wordt in twee\u00ebn gedeeld door een brede lijst ter hoogte van de voetlijsten van de pedaaltorens. Het bovengedeelte van de onderkas is met lofwerk opengewerkt en springt onder de middentoren trapeziumvormig naar voren, met dien verstande dat de zijden van het trapezium binnenwaarts gebogen zijn. Het is juist deze tweedelige onderbouw van de middenpartij die dit orgelfront zijn rijzige karakter geeft. In Sint Oedenrode wordt het front links en rechts afgesloten door forse zuilen met hoofdgestel. Smits heeft ook in Boxtel dergelijke zuilen toegepast en wel naast de pedaaltorens. Zij zijn voorzien van corinthische kapitelen en in tegenstelling tot Sint Oedenrode schuin geplaatst. Verder zijn zij beduidend lager dan de pedaaltorens. Het hoogteverschil wordt overbrugd door voluutvormig snijwerk. Bij het orgel in Sint Oedenrode wordt de indruk die de orgelkas maakt vooral bepaald door de sterke insnoering van de onderkas. In Boxtel zijn het de brede opbouw met pedaaltorens en niet te vergeten de hoge onderbouw van de middenpartij die het beeld bepalen. Men heeft wel geopperd dat Smits de hier toegepaste frontopbouw zou hebben ontleend aan het orgel in de St-Pauluskerk te Antwerpen dat werd gebouwd in 1658 door Nicolaas van Hagen en later werd vergroot. Ook daar ziet men een middenpartij met zeer hoge onderbouw en aanzienlijk lager aanzettende pedaaltorens. Geheel ondenkbaar is dit niet, al dient men te bedenken dat bij het Antwerpse orgel de pedaaltorens doorlopen tot in de borstwering, waardoor het geheel enigszins neigt naar het zogenoemde Hamburger Prospekt. Ook is het Antwerpse front veel hoekiger en strakker.\nHet rugpositief is zevendelig van opbouw en valt op door zijn verlaagde middentoren, die in zekere zin een tegenbeweging ten opzichte van de hoofdkas te weegbrengt. Ook hier hebben wij te maken met een monumentale uitwerking van Sint Oedenrode en wel van het daar aanwezige onderpositief. In Sint Oedenrode betrof het een vier-voets front, in Boxtel is het een acht-voets front geworden. In verband daarmee werden de tussenvelden verdubbeld. De benedenvelden hebben hetzelfde labiumverloop als dat in Sint Oedenrode, de bovenvelden geven daarvan een tegenbeweging te zien. Merkwaardig zijn de smalle geronde zijvelden, die aanzienlijk lager zijn dan de aangrenzende zijtorens. Waarschijnlijk naar analogie met het bovendeel van de onderkas van de hoofdwerk, zijn hier de onderlijsten ook door middel van lofwerk opengewerkt.\nEvenals in Sint Oedenrode draagt de decoratie in sterke mate het stempel van de Antwerpse neobarok. Blinderingen bij de pijpvoeten ontbreken vrijwel overal, alleen bij de afscheidingen tussen de etages van de tussenvelden zijn zij te vinden. De bij de oudere Smitsorgels steeds aanwezige draperie\u00ebn zijn ook hier te vinden en wel als blinderingen in de binnenste tussenvelden van het hoofdwerk en bij de tussenvelden van het rugpositief. Bij de hoofdwerkvelden worden zij opgehouden door een rozet in het midden en hangen zij over de aangrenzende stijlen van de tussentorens af. Erboven zijn bloemenslingers aangebracht. De draperie\u00ebn bij het rugwerk zijn rijker geplooid en worden gecombineerd met weelderige festoenen, welker vormgeving aan hoorns van overvloed doet denken. Heel simpele draperie\u00ebn vindt men nog in de zijvelden van het rugpositief. Opvallend is het grote aantal wijnranken met druiventrossen. Men vindt deze in een heel slanke vorm bij de tussenregels in de tussenvelden van hoofd- en rugwerk. Zeer prominent zijn zij aanwezig in de blindering van de middentoren van het hoofdwerk, in combinatie met twee in het midden aangebrachte ionische krullen. In de blinderingen van de tussentorens en de pedaaltorens ziet men op verschillende manieren gecombineerde plantaardige C-voluten. Bij de pedaaltorens treft men dezelfde krullen aan als in de middentoren, terwijl ook druiventrossen hier niet ontbreken. Opmerkelijk zijn de blinderingen van de buitenste tussenvelden. Hier ziet men klimmende wijnranken waaruit een putto te voorschijn komt. Fraai is het snijwerk in het bovendeel van de onderkas; het bestaat uit transparante plantaardige golfranken, die verschillende figuren vormen. Bijna dezelfde ranken vindt men terug in het snijwerk van de trapleuningen van de preekstoel, die dan ook door dezelfde meesters is vervaardigd.\nVerwant aan dit snijwerk zijn de blinderingen in de zijtorens van het rugwerk. In de middentoren zijn het weer wijnranken met druiventrossen die de toon aangeven, dit keer in het midden vastgehouden door een strik. Boven de zijvelden is nog een bloemenslinger aangebracht. Zoals gezegd, is bij het rugwerk de brede lijst onder de pijpen opengewerkt met snijwerk. Men ziet hier een boeiende verscheidenheid aan plantaardige voluutvormen, wederom gecombineerd met wijnranken. Onder dit snijwerk bevindt zich een sterk uitbuikende lijst, versierd met vlezige bladeren. Deze vormt de overgang naar de onderste lijst die is voorzien van festoenen en in het midden wordt gesierd door twee engelenkopjes en een strik. De druiper eronder vertoont een fraaie guilloche-decoratie.\nAandacht verdienen nog de brede panelen van de borstwering met hun rijke golfranken, waaruit, evenals bij de buitenste velden van het hoofdwerk, een putto te voorschijn komt. Verder moet er aan deze borstwering, die in haar benedendeel een dorisch fries vertoont, in de loop der jaren van alles gewijzigd zijn.\nOver de afwerking van de torens valt nog op te merken dat in alle kappen tandlijsten zijn aangebracht, terwijl de torens van de hoofdkas breed uitkragende bovenlijsten met modillons te zien geven.\nOp de middentoren van het rugpositief zit Caecilia met een orgeltje en, wat niet zeer gebruikelijk is, een zwaard in de hand. Zij wordt geflankeerd door putti met zegepalmen. Op het hoofdwerk bevinden zich beelden die de goddelijke deugden voorstellen: van links naar rechts het geloof, de liefde en de hoop. Terwijl het beeld van Caecilia met zijn beweeglijke houding en rijke plooival een vooral barokke indruk maakt, dragen de beelden van de drie deugden veeleer een neoclassicistisch karakter. Men lette op hun rustige houding en de veel soberder plooival van hun gewaden. Op de tussentorens ziet men een keur aan muziekinstrumenten, vooral blaas- en slaginstrumenten.\nUitgaande van het visuele concept van Sint Oedenrode is Smits er in geslaagd om in samenwerking met bekwame schrijnwerkers en beeldhouwers een rijk en monumentaal geheel tot stand te brengen, dat laat zien dat ook in 1842 de barok nog een levende inspiratiebron kon zijn.",
  "Part06_023Druten": "Een orgel met een vijfdelig front, dat kan worden opgevat als een variant van het type Sint Oedenrode (1839), waarbij de daar aanwezige zijvelden zijn weggelaten. Het orgel heeft een ronde middentoren, sterk geholde tweedelige tussenvelden met tegengesteld labiumverloop en ronde zijtorens. Opvallend zijn de brede onderlijsten in torens en benedenvelden. Bij de velden zijn deze opengewerkt met een decoratie van staande ovalen, met elkaar verbonden door middel van kleine rozetjes.\nDe kroonlijsten van de torenkappen en de torenbasementen waren bij de plaatsing in de huidige kerk in 1877 verwijderd. Zij werden bij de restauratie in 1970 gereconstrueerd. Het snijwerk dateert ook uit die tijd. Het oorspronkelijke snijwerk was namelijk in 1877 eveneens verwijderd. Boven de tussenvelden ziet men een draperie die over de pijpen afhangt, in combinatie met een gevlochten plantenslinger. De blinderingen in de torens bestaan uit bladwerk met krullen. Tussen de etages bevindt zich geabstraheerd bladwerk. De vleugelstukken, die afkomstig waren uit de voorraad van de orgelbouwer Verschueren, bestaan uit vegetatieve C-voluten. Zij doen het op zich heel aardig, maar zijn zeker niet in de stijl van Smits. Het beeld van David op de middentoren, waarop men de signatuur J. Stut en het jaar 1843 heeft aangetroffen, alsmede de instrumententrofee\u00ebn op de zijtorens werden in 1970 antiquarisch verworven. De orgelgaanderij is afkomstig uit de helaas gesloopte kerk van Oijen. Haar borstwering wordt gevormd door elkaar snijdende cirkels.",
  "Part06_024Franeker": "Het fronttype met gedeelde middentoren werd door het huis Van Dam in 1818 voor het eerst toegepast in het orgel te Akkerwoude (deel 1790-1818, 336-338) en daarna nader uitgewerkt in Wierum (1821) en Huizinge (1825), (deel 1819-1840, 101-103, 161-162). In de jaren dertig wordt het vrij weinig toegepast. Wij noemen Grijpskerk, Hervormde Kerk (1832, deel 1819-1840, 283-285) en het in 1940 verwoeste orgel van de RK St-Laurentius te Rotterdam (1838). Beide orgels vertoonden een tendens tot een grotere breedtewerking.\nDe jaren veertig zijn in het oeuvre van Van Dam de grote tijd van dit fronttype. De reeks wordt op glorieuze wijze geopend met het orgel in de Grote Kerk te Franeker, de enige 16-voets variant van dit frontmodel. Het is opvallend dat de orgelmaker hier niet in de eerste plaats refereert aan de direct aan Franeker voorafgaande orgels van dit model in Grijpskerk en Rotterdam, met hun grote breedtewerking, maar teruggrijpt op het slankere type van Huizinge, dat hij vergroot tot een 16-voets front. Evenals te Huizinge vertonen de tussenvelden in Franeker een sierlijke holling, die in Grijpskerk aanzienlijk was afgezwakt. Opvallend is dat bij deze 16-voets versie de bovenste etages van de tussenvelden naar verhouding wel erg klein zijn uitgevallen. Het labiumverloop is zoals gebruikelijk bij de oudere orgels van dit type. In de velden ziet men beneden een naar het midden oplopende lijn, in de bovenvelden een aflopende. Er is \u00e9\u00e9n element waarbij Van Dam zich niet in de eerste plaats op Huizinge lijkt te inspireren, maar op het latere orgel van Grijpskerk, en wel bij de afscheiding tussen de etages van de tussenvelden. Deze heeft in Huizinge een gebogen, naar het midden iets aflopende vorm, terwijl in Grijpskerk rechte lijsten zijn te zien. In Franeker zijn deze lijsten ook recht, maar toch niet helemaal. Eronder zijn namelijk nog gesloten panelen in halve boogvorm aangebracht, waarschijnlijk om de welving van de velden te accentueren. Deze panelen worden versierd door een klein rozet. Vergelijkbare panelen, maar dan van bescheidener omvang en daardoor minder sprekend, zijn boven in de torens te zien.\nDe decoratie is sierlijk en voornaam. Aan de pijpvoeten zijn eiken ranken te zien, die in de boven-etages een zwaardere indruk maken dan beneden. Aan de pijpuiteinden in de torens is een gecompliceerde blindering aangebracht. Deze bestaat in de eerste plaats uit een S-voluut die eindigt in twee krullen. Door de binnenste krullen is een gevlochten slinger gehaald die op de zijstijlen aan een knop is opgehangen. Tussen de binnenste krullen is een bescheiden hartvormig ornament aangebracht, waarin een soort palmet. Achter de genoemde S-voluten is een reeks kleinere donker getinte S-voluten te zien. Vergelijkbaar zijn de bovenblinderingen in de benedenvelden. Ook hier vinden we de grote S-voluut, met kleinere voluten op de achtergrond. Hier is echter de gevlochten plantenslinger door beide krullen van de grote voluut gehaald.\nPrachtig is de decoratie van de stijlen: een liervormig ornament waaruit een staaf oprijst die op twee plaatsen wordt geflankeerd door ionische krullen en eindigt in een pijnappel. Onder de torens zijn consoles van acanthus bladwerk te zien. Opmerkelijk zijn de vleugelstukken: slanke bloemenslingers die tegen een bescheiden opengewerkte voluutkrul zijn aangevleid. Hier wordt duidelijk teruggegrepen op de vormgeving van Akkerwoude. Men lette overigens op de hartvormige decoratie boven in de balustrade van de gaanderij, die verwant is aan het ornament midden in de bovenblinderingen van de torens. In de verte herinnert deze vorm aan de hangende palmetten in Akkerwoude. Charmante details zijn de lieren op beide balustradehoeken. De middentoren wordt bekroond door een lier met bladslinger en blaasinstrumenten. Op de zijtorens zijn met bladmotieven gesierde vazen te zien. Het is duidelijk: in een aantal opzichten grijpt Van Dam bij deze orgelkas terug op vroeg 19e-eeuwse vormen, in het bijzonder bij de verfijnde ornamentiek. Zo ontstond een geheel dat sierlijkheid aan waardigheid paart.",
  "Part06_025s-Gravenhage": "Voor dit orgel, dat bij een roosvenster moest worden opgesteld, leverde B\u00e4tz twee ontwerpen, waarin bij de neogotische architectuur van de zaal aansluiting werd gezocht. In het eerste ontwerp werden alleen de gotische vormen overgenomen bij een verder neoclassicistisch concept. Wij zien een sobere rechthoekige en blokvormige kast, geplaatst onder het roosvenster. De rechthoekige blokvorm is typerend voor het neoclassicisme; zij kwam in gebruik voor orgelkassen in Frankrijk in het laatste kwart van de 18e eeuw. Het meest radicale voorbeeld van een dergelijk bouwtrant is de orgelkas, ontworpen in 1820 door A. Vaudoyer voor het orgel in de Sorbonne in Parijs (instrument van L.P. Dallery). Invloed van deze ontwerpopvatting vindt men ook in de door de architect T.F. Suys ontworpen fronten voor de B\u00e4tz-orgels in de Ronde Lutherse Kerk te Amsterdam (1830) en de Dom in Utrecht (1831, deel 1819-1840, 231-234, 274-277). Ook bij laatstgenoemd orgel wordt een neoclassicistisch basisconcept gecombineerd met een gotische vormgeving.\nHet benedengedeelte van de kas is voorzien van  zes panelen met een gecompliceerde vierpasfiguur. Het bovengedeelte is ingedeeld in vijf velden. Het middenveld, dat twee maal zo breed is als de zijvelden, wordt door een gedrukte spitsboog afgesloten en is in zijn bovengedeelte voorzien van een rozet met traceerwerk, waarschijnlijk bedoeld als verwijzing naar het boven het orgel aangebrachte roosvenster. Hoe het benedendeel bij de uitvoering had moeten worden is onduidelijk. Op de tekening is hier een open vlak aangegeven. Wat moet dat voorstellen? De plaats voor de klaviatuur kan het, gezien de vormgeving van de onderkas, niet zijn. Het lijkt nog het meest op een opening. Was de klaviatuur wellicht aan de achterzijde gedacht, zodat de organist door de opening de zaal in kon kijken? Het blijft gissen. De zijvelden zijn voorzien van spitsbogen met vierpastraceerwerk, rustend op ronde zuiltjes. In de zwikken tussen de bogen zijn rozetjes met driepasjes aangebracht. De hoekstijlen zijn voorzien van inkassingen en worden bekroond door pinakels. De kas wordt aan de bovenzijde afgesloten door een lijst met gestileerde acanthus-achtige palmetten zoals het Utrechtse Domorgel die ook vertoont en door een balustrade, gevormd uit elkaar snijdende kielbogen.\nEen blik op deze ontwerptekening maakt duidelijk dat van een integratie van de orgelkas in de architectuur van de Gotische Zaal nauwelijks sprake was. Kennelijk viel dit ontwerp bij de koninklijke opdrachtgever niet in de smaak. Er kwam een tweede plan dat de vorm van het roosvenster als uitgangspunt nam. Het is zelfs denkbaar dat koning Willem II zelf op dit idee is gekomen en gedacht heeft aan de vorm van het Dallam-orgel in Kings-College in Cambridge dat hij in zijn studietijd gezien moet hebben. Hoe dit ook zij, B\u00e4tz kon uit ouder werk putten om het hier gestelde probleem op te lossen. Het rugpositief van het door Suys ontworpen front van het Utrechtse Domorgel bood het uitgangspunt. Wanneer men dit verlaagt en de velden naast de zijtorens weglaat, heeft men reeds het concept van het tweede orgelontwerp voor de Gotische Zaal. Er zijn natuurlijk belangrijke verschillen. Bij de geringe hoogte van de velden was een naar het midden oplopende labiumlijn, zoals in Utrecht, niet goed mogelijk. B\u00e4tz koos hier voor een geleidelijk naar het midden aflopende lijn. De ronde hoektorens werden enigszins overhoeks geplaatst. Een probleem was nog de vormgeving van de middenpartij. Zou men het systeem van het Utrechtse rugpositief kiezen, waarbij in het midden slechts een zuiltje is aangebracht, dan zou dat, bij de geringe hoogte, een vreemde vertoning hebben opgeleverd. Op deze plaats, aan de voorzijde van het orgel, werd nu de klaviatuur aangebracht. Daarboven kwam een opengewerkt paneel met een gecompliceerde vierpas van hetzelfde model dat bij het eerste  ontwerp in de onderkas was aangebracht. Deze middenpartij werd bekroond door drie pinakels, met elkaar verbonden door flauwe naar boven gerichte bogen.\nDe detaillering is betrekkelijk sober en vertoont eenzelfde vermenging van gotische en neoclassicistische elementen als het Domorgel. Gotisch zijn, behalve de reeds beschreven decoratie van het middenpaneel, de boogjes aan de uiteinden van de pijpen en het gecompliceerde vierpaspatroon in de onderkas. Neoclassicistisch daarentegen zijn de gebogen meanderrand onder de pijpvelden, de bladconsoles onder de torens en de torenbekroningen. Deze bestaan uit achtereenvolgens een architraaf met rozetten, een traditioneel B\u00e4tz-motief, en vervolgens een kroonlijst met gestileerde acanthus-achtige palmetten, waarboven een gevlochten plantenslinger. De pinakels op de torens bestaan weer grotendeels uit acanthusblad. Een aardig detail wordt nog gevormd door de rozetten op de stijlen tussen zijtorens en velden; de pijpvelden lijken als draperie\u00ebn daaraan te zijn opgehangen.\nUit de ontwerptekening blijkt dat de maatvoering van de orgelkas is afgeleid van de maten van het zich erboven bevindende roosvenster. Toen het orgel na jaren afwezigheid weer in de Gotische Zaal terugkeerde, was het helaas niet mogelijk het op zijn oude plaats op te stellen. Daardoor is het verband tussen het orgelontwerp en de architectuur van de zaal minder sterk gaan spreken.",
  "Part06_026Kloosterzande": "Dit front werd als loos front voor een bestaand huisorgel geplaatst. Het heeft een zevendelige opbouw bestaande uit een ronde middentoren, gedeelde vlakke tussenvelden, spitse zijtorens en zijvelden met inzwenkende bovenlijst. Eigenaardig is de wat verschrompelde vorm van de bovenetage van de tussenvelden met hun rechte labia. Het meest opvallende element van deze kas wordt gevormd door de enigszins harpvormige zijvelden. Hoe Mennes en zijn compagnon Preuninger hieraan gekomen zijn is niet bekend. Aan het werk van Mennes' leermeester D.H. Lohman kan het niet zijn ontleend.\nOver het werk van deze orgelmakers is niet veel bekend. Misschien is dit fronttype toch enigermate mate typerend voor hen. In 1845 maakten zij namelijk een ontwerp voor de verbouwing van het orgel in de R.K. kerk te Middelburg, dat vrijwel dezelfde opbouw heeft als het front te Kloosterzande. Alleen zijn de tussenvelden daar ongedeeld en smaller, terwijl de zijtorens de ronde vorm hebben.\nDe decoratie in Kloosterzande is eenvoudig. Boven in de middentoren en de velden zijn draperie\u00ebn aangebracht, die bij de zijden via een knop op de stijlen afhangen, bij de zijvelden op de stijlen, bij de tussenvelden op de pijpvelden. Boven in de zijtorens is bladwerk te zien. Beneden in de middentoren bevindt zich eveneens bladwerk. Aan de pijpvoeten van het benedenveld van de tussenvelden is een fors bladmotief aangebracht. Aan de pijpvoeten van de bovenste tussenvelden ziet men een gebogen meandermotief. Verder ontbreekt snijwerk aan de pijpvoeten. De consoles onder de zijtorens bevatten eenvoudige blad-elementen. De vrij grove opengewerkte console onder de middentoren zal wel niet oorspronkelijk zijn.",
  "Part06_027Lemmer": "Het is bekend dat L.J. van Dam voor Lemmer een orgel heeft ontworpen, inclusief frontontwerp. Mogelijk heeft Ypma bij de bouw van dit orgel van deze tekening gebruik heeft gemaakt. Het is namelijk opvallend dat het front van dit instrument een vrij uitgesproken Van Dam karakter draagt. Het vertoont grote overeenkomst met het ongeveer gelijktijdige Van Dam-orgel in de Hervormde Kerk te Hemelum (1843). In beide gevallen betreft het een variant van het door de Van Dams in de jaren veertig veelvuldig toegepaste fronttype met gedeelde middentoren, waarbij het benedendeel van de middentoren is vervangen door een veld. Het labiumverloop van de benedenpartij, dat een flauwe omgekeerde V-vorm vertoont, is nagenoeg identiek aan dat te Hemelum. Tezamen vertonen de drie benedenvelden een lichte holling. Het voornaamste verschil tussen beide orgels heeft betrekking op de scheidingslijsten tussen de etages van de tussenvelden. Deze lopen in Hemelum even schuin naar beneden, maar zijn verder gewoon recht. In Lemmer lopen zij niet alleen veel sterker naar het midden af, maar zijn zij ook nog gebogen. Dit verleent het gehele front een grote beweeglijkheid, die nog wordt versterkt door de gevlochten plantenslingers die onder de lijsten zijn aangebracht en onderling worden verbonden door een soortgelijke slinger onder de middentoren.\nDe decoratie is zeer verzorgd. Plantenslingers zoals tussen beneden- en bovendeel vindt men terug in de bovenblinderingen in de torens, waar zij zijn gecombineerd met tamelijk geabstraheerd bladwerk en hangende palmetten, van het model dat men ook bij de Van Dams kan vinden, ondermeer in Akkerwoude (1818, deel 1790-1818, 336-338), Wierum (1821) en Oosthem (1838, deel 1819-1840, 101-103 resp. 362-364). De overige blinderingen bestaan uit scherp gesneden blad- en bloemranken met hier en daar een voluutvorm.  Op de bovenlijsten van de velden bloemenslingers, zoals ze ook voorkomen bij Van Dams orgel in Hemelum. Ook de consoles onder de torens met hun verzorgde bladwerk en de tandlijsten in de gehele onderlijst, doorlopend in de borstwering, hebben hun parallel in Hemelum. De vleugelstukken hebben de vorm van bladslingers die neerkomen op wel zeer bescheiden opengewerkte zijvoluten. Bijzonder fraai zijn de daarbij aansluitende opengewerkte bovenlijsten van de borstwering met rijke bloemenranken en palmetten. Op het orgel bevinden zich drie naar verhouding erg bescheiden beeldjes van een harp spelende David en twee bazuin blazende engelen.",
  "Part06_028Lichtenvoorde": "De kas die wij thans zien, is het resultaat van een reconstructie uit 1982, gebaseerd op oude afbeeldingen en enige overgebleven fragmenten. Zij is vijfdelig en omvat drie ronde torens en gedeelde vlakke tussenvelden met parallel naar midden aflopende labia. De blinderingen bestaan uit vegetatieve C-voluten. Vleugelstukken en bekroningen ontbreken.",
  "Part06_029Lienden": "Een versoberde versie van het in hetzelfde jaar gebouwde orgel in de Koepelkerk te Arnhem. Ook hier zien wij de voor Naber enigszins atypische steile proporties, bij een verder voor diens werk gebruikelijke frontindeling van drie ronde torens en vlakke gedeelde tussenvelden met parallel naar het midden aflopende labia.\nDe decoratie is eenvoudiger dan in Arnhem. Acanthusbladeren en S-voluten in de torenkappen ontbreken hier. Van een weelderige soffiet is hier al evenmin sprake en ook niet van tandlijsten, zoals die bij de oudere Naber-orgels gebruikelijk zijn. Wij zien hier de voor Naber karakteristieke slanke consoles met dubbele bladkransen, van hetzelfde model als in het gelijktijdig gebouwde orgel in Rumpt. Onder de tussenvelden zijn in de onderkas gesneden rozetten aangebracht, ten gerieve van het daar geplaatste onderpositief. De scheidingslijst tussen de etages van de tussenvelden is van het voor Naber gebruikelijke model: een smalle lijst met bladwerk eromheen in de vorm van een liggende V. Het lijkt sterk op het snijwerk in Arnhem, alleen is wat daar boven is, hier onder en omgekeerd. Het snijwerk boven de tussenvelden is hier weer volumineuzer dan in Arnhem; het bestaat uit een forse S-rank. De blinderingen in de torens vertonen een combinatie van C- en S-ranken. Fraai zijn de vleugelstukken, een reeks gekoppelde S-ranken, enigszins te vergelijken met Arnhem, maar soberder; muziekinstrumenten ontbreken hier. Verder vertonen zij weer het door Naber veelal toegepaste rozet onderaan. Op de middentoren ziet men een muziekinstrumententrofee met een lier als pi\u00e8ce de r\u00e9sistance.\nHet is interessant dat Naber in hetzelfde jaar twee orgels concipieert met ongeveer hetzelfde uiterlijk en toch een zo volkomen verschillende uitstraling: in Arnhem uitbundig en feestelijk, in Lienden sober en ingetogen.",
  "Part06_030Mijdrecht": "Temidden van de experimentele frontontwerpen die B\u00e4tz omstreeks 1840 vervaardigde, doet het orgel in Mijdrecht zeer traditioneel aan. B\u00e4tz grijpt hier terug op een fronttype dat hij voor het laatst had gebruikt voor het orgel in de Hervormde Kerk te Krommenie (1838): een eenvoudige vijfdelige opbouw met ronde torens en gedeelde tussenvelden (deel 1819-1840, 357-359). Toch heeft de tendens tot strakkere vormgeving die bij de andere werkstukken van het huis B\u00e4tz uit deze tijd opvalt, ook op dit frontontwerp zijn uitwerking niet gemist. Dit blijkt vooral uit de vlakke vorm van de tussenvelden, maar men kan het ook zien in de ornamentiek. In plaats van de V-vormige afscheidingen tussen de etages van de tussenvelden, zien wij hier rechte lijsten, omgeven door zeer transparante golfranken. Golfranken van hetzelfde model vinden wij ook boven en onder in de torens. Bovenaan de bovenste velden zijn zij gecombineerd met een tamelijk forse S-voluut die wordt gedecoreerd met kleine ronde knopjes. Aan de pijpvoeten in de benedenvelden is een zeer ranke liggende S-voluut aangebracht. De bij de ongelukkige modernisering van het kerkinterieur in 1967 gewijzigde borstwering van de orgelgaanderij is bij de laatste restauratie in haar oude vorm terug gebracht. Zoals in deze tijd bij B\u00e4tz gebruikelijk, ontbreken vleugelstukken. Op de middentoren bevindt zich een muziekinstrumententrofee van vrijwel dezelfde opzet als die in Krommenie. Op de zijtorens zijn vazen met een opvallend wijde opening te zien.",
  "Part06_031OudeWetering": "Het ligt voor de hand dit orgel te vergelijken met het in 1825 door Gabry tezamen met J.F. In der Maur gebouwde orgel in de Remonstrantse Kerk te Waddinxveen (deel 1819-1840, 163-165). Overeenkomsten zijn er echter nauwelijks. In beide gevallen gaat het weliswaar om een vijfdelige opbouw met drie torens en ongedeelde tussenvelden, maar daar houdt de overeenkomst dan wel op. In Waddinxveen zijn de drie torens rond, in Oude Wetering is de middentoren rond en zijn de zijtorens spits. Verder zijn bij eerstgenoemd orgel de tussenvelden hol, terwijl zij in Oude Wetering vlak zijn. Het opvallende verschil in hoogte tussen middentoren en zijtorens dat zo karakteristiek is voor het Waddinxveense orgel, heeft in Oude Wetering geen equivalent.\nOok de decoratie is bij beide orgels verschillend. In Waddinxveen zijn de blinderingen geschilderd op metalen platen, hier zijn zij uitgevoerd in snijwerk. Dit snijwerk bestaat uit S-voluten met bladwerk, in tamelijk transparante vormen. Onder in de middentoren komen zij bijeen bij een palmetachtig motief. Boven in de middentoren is het geheel wat gecompliceerder en ziet men ondermeer elkaar snijdende ringen. De vleugelstukken bestaan uit een afhangende slinger die naar beneden overgaat in een S-vormige krul met een ovaal bloemmotief. Opmerkelijk is de forse soffiet, een voor deze tijd betrekkelijk ongebruikelijk element. Deze bestaat uit weelderig acanthusbladwerk waaruit verschillende krullen ontspringen. Vooral die onder de middentoren vormen daar een sprekend accent. Aardig is het asymmetrische bladmotief onder de soffiet dat eindigt in een druiventros. De zijtorens worden bekroond door vazen met bladdecoratie. Voor een bekroning van de middentoren was geen plaats. Vermelding verdient nog de sierlijke golfrankdecoratie op de borstwering van de orgelgaanderij.",
  "Part06_032Rumpt": "Een voor Naber typisch orgelfront, maar vergeleken bij de oudere orgels in Bredevoort (1834) en Warnsveld (1836) wat meer gedrongen (deel 1819-1840, 305-307, 343-345). Dit wordt onder andere veroorzaakt doordat het snijwerk tussen de torens minder hoog opgaat. Het heeft weliswaar ongeveer dezelfde hoofdvormen als het vergelijkbare snijwerk bij de oudere Naber-orgels, maar het is minder transparant en minder overzichtelijk van structuur. Bij vrijwel alle oudere orgels van Naber vertoont het snijwerk aan de middentoren bovenaan een bladrank met een buitenwaarts gerichte krul, die het geheel iets luchtigs geeft. Deze rank ontbreekt hier, evenals de krul, waardoor het geheel een wat samengedrukte indruk wekt. De bovenblinderingen in de torens zijn van een voor Naber kenmerkend model en bestaan in hoofdzaak uit twee gekoppelde bebladerde C-voluten. De benedenblinderingen in velden en torens zijn, in vergelijking tot bijvoorbeeld Bredevoort, zeer terughoudend met hun smalle S-ranken. De scheiding tussen de etages van de tussenvelden wordt, zoals gebruikelijk bij Naber, gevormd door een door bladwerk omrankte smalle lijst, die de vorm heeft van een liggende V, die hier niet al te uitgesproken is. De consoles onder de torens zijn tamelijk slank en vertonen de bij Naber veelvuldig voorkomende dubbele bladkransen. De vleugelstukken zijn fraaie S-ranken, waarvan beneden een bladtak afhangt. Op de middentoren ziet men een zittende harpspelende David, op de zijtorens musicerende engelen.",
  "Part06_033Warmond": "Afgezien van de wat grotere omvang lijkt dit orgel uiterlijk als twee druppels water op dat in de Hervormde Kerk te Noordwijkerhout (1841): drie ronde torens, enigszins geholde tussenvelden met tegengesteld labiumverloop, alleen hier met acht pijpen, in plaats van zeven zoals in Noordwijkerhout. Ook de decoratie is bij beide orgels bijna identiek. De blinderingen boven in de torens bestaan ook hier uit acanthusvoluten met bloemen in de krullen. De vleugelstukken bestaan, evenals in Noordwijkerhout, uit reeksen S-voluten met bloemen. Zij zijn hier echter ranker en doorzichtiger. Boven de tussenvelden ziet men draperie\u00ebn, gecombineerd met een bebladerde tak, die bovenaan eindigt in een bloem. Ook dit is bijna gelijk aan Noordwijkerhout, evenals het enigszins geabstraheerde bladwerk in de opengewerkte lijsten tussen de etages van de velden. Omdat de onderkas hier hoger is dan in Noordwijkerhout is de benedenafwerking van de torens anders. Wij zien hier fraaie acanthusbladconsoles met dubbele bladkransen. Op de middentoren staat een muziekinstrumententrofee, die verwant is aan die in Noordwijkerhout; op de zijtorens vazen met gevlochten slingers die opvallend genoeg net zo zijn opgehangen als bij de vazen op het orgel in Ulrum van N.A. Lohman.",
  "Part06_034Wier": "Een interessant voorbeeld van herinterpretatie van een ouder ontwerp. Pieter Jans Radersma, evenals zijn vader Jan Reinders Radersma woonachtig te Wieuwerd, heeft hier het front van het orgel in zijn woonplaats tot uitgangspunt genomen. Dit orgel werd gebouwd in 1788 door Rudolf Knol (deel 1769-1790, 357-359). Vrijwel letterlijk volgt Radersma dit orgel in de benedenpartij. Men ziet hier drie velden met in het middenveld een V-vormig labiumverloop en in de zijvelden een enigszins onregelmatige omgekeerde V. Dit is vrijwel hetzelfde als in Wieuwerd. Ook de brede gesloten panelen die de scheiding tussen dit 'onderpositief' en het bovenfront vormen zijn letterlijk van Wieuwerd overgenomen, in het bijzonder ook het boogvormige lijstwerk in het midden.\nHet 'bovenwerk' is anders vorm gegeven dan in Wieuwerd. In Wier ontbeert de toren de sierlijke kap, terwijl in plaats van de driedelige tussenvelden in Wieuwerd, hier \u00e9\u00e9n veld is aangebracht. Een ander verschil is dat de gesloten bovenlijsten die in Wieuwerd de velden aan de bovenzijde afsluiten in Wier zijn vervangen door snijwerk.\nHet meest opvallende verschil betreft de zijtorens. De harpvormige zijvelden van Wieuwerd vond Radersma wellicht te frivool; hij verving ze door gewone ronde torens. Radersma heeft hier een boeiend en onconventioneel orgelfront gecre\u00eberd, dat niettemin minder avontuurlijk is dan het origineel. Het is opvallend dat het vooral de uitgesproken rococo elementen in Knols ontwerp zijn, die Radersma niet heeft overgenomen.\nIn het blinderingssnijwerk zijn twee typen decoratie te onderscheiden. Het eerste type ziet men het meest uitgesproken in de blinderingen aan de pijpuiteinden in de drie torens. Een aantal aan elkaar gekoppelde afhangende boogsegmenten doorsnijdt een reeks spitsboogjes die elk in een hangend plantaardig element eindigen. Het geheel doet onmiskenbaar neogotisch aan. In een iets vereenvoudigde en omgekeerde vorm vindt men dezelfde decoratie aan de pijpvoeten van het beneden-middenveld. Het tweede model is te vinden onder aan de benedenvelden en boven aan de bovenvelden: een combinatie van tamelijk transparant bladwerk en voluutvormen. Opmerkelijk is dat boven aan de benedenvelden en onder aan de bovenvelden blinderingen ontbreken. De vleugelstukken, die al vrij hoog aan de kas tamelijk abrupt eindigen, hebben als hoofdvorm een zich vertakkende S-rank, alles zeer doorzichtig. Onder het vlakke middenveld van het onderfront is een soort soffiet aangebracht. Op de torens in het midden een harpspelende David, geflankeerd door twee bazuin blazende engelen.",
  "Part06_035Zwammerdam": "Dit orgel vertoont in zijn frontopbouw grote overeenkomst met de door H.B. Lohman gebouwde orgels in Noordwijkerhout (1841) en Warmond (1842), met dit verschil dat het hier een instrument met voorkantbespeling betreft. Wij zien dus ook hier weer drie ronde torens en twee schuin geplaatste holle, gedeelde tussenvelden.\nDe decoratie verschilt echter aanzienlijk van die van de twee andere genoemde orgels. Opvallend is dat hier, in tegenstelling tot de andere orgels van H.B. Lohman uit deze tijd, aan de pijpvoeten blinderingen zijn aangebracht, al zijn zij wel zeer rudimentair.\nDe vleugelstukken verschillen wel heel sterk van de transparante ranken in Noordwijkerhout en Warmond. Zij zijn hier massief en gesloten en bestaan uit krakelingachtige voluutvormen en muziekinstrumenten. Aardig is de brede soffietachtige bladconsole onder de middentoren, die gedeeltelijk onder de tussenvelden doorloopt. Op de torens drie in trompe l'oeil geschilderde beelden van geloof, hoop en liefde. Men lette nog op het bovendeel van de borstwering met zijn door kleine ringen aan elkaar gekoppelde grote ringen, een element dat in de meubelstijlen van de vroege 19e eeuw regelmatig is aan te treffen, maar na 1840 zeldzamer wordt.",
  "Part06_037Eindhoven": "Een orgel van uitgesproken zuidelijke makelij. Men lette op de verlaagde vlakke middentoren met drie pijpen en de hogere zijtorens, eveneens met drie pijpen. Opvallend is het hoekige en gesloten karakter van het geheel en de uiterst  terughoudende decoratie. De esthetica van het neoclassicisme doet zich gelden. Eigenaardig zijn de panelen met S-voluten boven de tussenvelden. De zeer strakke vleugelstukken bestaan, zoals dat in de 18e eeuw vaak is te zien, uit een combinatie van een flauw gebogen S-voluut bovenaan, waarvan een slinger afhangt, en een sterker gebogen C-voluut onderaan. Doordat verder snijwerk eraan ontbreekt, spreken beide voluten alleen door hun hoofdvorm. Aan de bovenzijde van de pijpen ziet men in de tussenvelden een gebogen meanderrand en in de torens een entrelac, bestaande uit staande ovalen, verbonden door rozetten. Juist doordat alle vormen zijn ontdaan van extra decoratie, hebben zij bij dit orgel een zo krachtige werking.",
  "Part06_038Amsterdamamstel": "Voor dit orgel diende het rugpositief van het Utrechtse Domorgel (1831) als model (deel 1819-1840, 274-277). Dit werd gecomprimeerd op een manier die te vergelijken is met wat enige jaren eerder werd gedaan bij het tweede orgelontwerp voor de Gotische zaal in Den Haag. Alleen werd daar radicaler van het voorbeeld afgeweken. Voor het orgel van de Amstelkerk werd de opzet van het Utrechtse rugwerk in hoofdzaak gevolgd. De gedeelde velden tussen zijtorens en middenvelden werden hier weggelaten, terwijl de torens naar verhouding lager werden, zodat zij in \u00e9\u00e9n vloeiende lijn kwamen te liggen met de gebogen bovenlijsten van de middenvelden. Van de grote wimberg die het Utrechtse ontwerp zo sterk bepaalt, werd alleen de daarin opgenomen getraceerde spitsboog overgenomen. Doordat de bekroning van de middenpartij een boogvorm heeft, vertoont het orgel ook een zekere verwantschap met het in 1830 gebouwde B\u00e4tz-orgel in de Ronde Lutherse Kerk in Amsterdam (deel 1819-1840, 231-234). Deze overeenkomst wordt versterkt door de grote S-voluten onder de middenvelden, vormen die ook in de Ronde Lutherse Kerk zijn te vinden, maar in de Utrechtse Dom ontbreken. Dat het Utrechtse rugwerk als uitgangspunt werd gekozen, zal samenhangen met de neogotische vormgeving van het in 1840 vernieuwde interieur van de Amstelkerk. Afgezien van het traceerwerk van de bekronende boog, is er in de decoratie echter weinig gotisch te vinden. Op de neoclassicistische S-voluten onder de middenvelden werd reeds gewezen. De bovenlijsten van de torens lijken sterk op die in de Gotische zaal: een architraaf met rozetten en een kroonlijst met gestileerde palmet-achtige acanthusbladeren, waarboven gevlochten plantenslingers. De bekroningen met hun omkrullende bladeren wijken af van die van het Haagse orgel. Rozetten vindt men ook terug in de onderlijst. Opmerkelijk zijn de gekoppelde ruiten in de bovenlijsten van de velden. Acanthusmotieven beheersen de consoles onder de torens en de soffiet onder de middenpartij. De boogjes die de pijpen aan de bovenzijde afsluiten vindt men zowel in Utrecht als in de Gotische zaal. Datzelfde geldt voor de decoratie aan de pijpvoeten die doet denken aan gestileerde Franse lelies.\nBij de in 1840 gereed gekomen verbouwing van de Amstelkerk waren drie architecten betrokken: H. Springer, die het ontwerp maakte, C. Alewijn, die het op een aantal punten wijzigde en P.J. Hamer, onder wiens leiding het werd uitgevoerd. Hadden zij ook invloed op de vormgeving van het orgel? Alewijns betrokkenheid bij de verbouwing was weliswaar niet zonder belang, maar betrof toch in hoofdzaak details; bovendien overleed hij reeds in 1839 toen men net over een orgel begon na te denken. Springer zou zeker als ontwerper in aanmerking komen, aangezien hij veel met Jonathan B\u00e4tz en later ook met Witte heeft samengewerkt bij het maken van orgelkassen. Ook Hamer, sinds 1839 architect van de Hervormde Gemeente, kan echter er mee van doen gehad hebben, aangezien hij zich later met het ontwerpen van orgelfronten in Amsterdam heeft bezig gehouden, te weten voor de Eilandskerk (1844, thans te Strijen, Gereformeerde Kerk) en de Noorderkerk (1849). Tussen de orgels voor de Amstelkerk en de Eilandskerk bestaan ook zekere overeenkomsten. Met zekerheid valt hier echter niets over te zeggen. Wie de ontwerper ook mag zijn geweest, hij heeft bij deze orgelkas op onbekommerde wijze klasssieke en gotische elementen gecombineerd tot een geheel van een buitengewone charme.",
  "Part06_039Balk": "Na het rugpositief in Farmsum (1829)en het merkwaardige orgel in Zoetermeer (1839, deel 1819-1840, 228-230 en 377-379), komt hier andermaal een lid van de familie Lohman met een frontontwerp ge\u00efnspireerd op het Freytag-Schnitger-orgel te Zuidhorn (1793) met zijn karakteristieke verlaagde middentoren (deel 1790-1818, 83-85). Vergeleken met prototype zijn de proporties veel steiler. In Zuidhorn hebben de drie torens alle hetzelfde aantal van vijf pijpen. In Balk heeft de middentoren zeven pijpen, terwijl de zijtorens er negen bevatten. De middentoren is hier dan wel lager dan de zijtorens, maar ook veel slanker, waardoor hij ten opzichte van de zijtorens minder gewicht heeft. Een ander verschil van belang is het labiumverloop in de tussenvelden. In Zuidhorn vertoont dit in beide etages een gebogen naar het midden oplopende lijn. In Balk ziet men het bij de Lohmans gebruikelijke tegengestelde labiumverloop.\nDe ornamentiek van dit orgel lijkt op die van de Lohman-orgels in Noordwijkerhout (1841) en Warmond (1842). Men lette bijvoorbeeld op de vorm van de draperie\u00ebn met bladtak boven de tussenvelden. In de overige blinderingen C-ranken met bloemen in de krullen. Ook het wat geabstraheerde bladwerk tussen de etages van de tussenvelden roept genoemde orgels in de herinnering. De vleugelstukken bestaan hier uit S-vormige, tamelijk transparante bladranken die hier, anders dan bij de genoemde Zuid-Hollandse orgels, beneden zijn voorzien van een rechthoekige meander-achtige figuur. Deze herinnert enigszins aan het werk van Albert van Gruisen en is voor de tijd na 1840 tamelijk archa\u00efsch te noemen. Het snijwerk onder de torens is hier uiterst rudimentair, wat door de bijzondere vorm van de onderkas afdoende kan worden verklaard. Evenals bij het Lohman-orgel in Zwammerdam (1842) zijn hier op de drie torens beelden, geschilderd in trompe l'oeil, aangebracht. Zij stellen staande musicerende vrouwen voor.",
  "Part06_040Deventer": "Slechts twee van zijn orgels voorzag Holtgr\u00e4ve van een rugpositief, beide in Deventer, het eerste in de St-Lebu\u00efnus (1839, deel 1819-1840, 368-370), het tweede in de Bergkerk. Voor het hoofdwerk in de Bergkerk nam Holtgr\u00e4ve het rugpositief van de St-Lebu\u00efnus als uitgangspunt: een opbouw bestaande uit ronde een middentoren, gedeelde tussenvelden met naar het midden aflopende labia, ronde tussentorens en geronde zijvelden van dezelfde hoogte als de torens, met gedeeltelijk verkropte bovenlijsten. De half ovale plattegrond van het Lebu\u00efnus-rugwerk, nam hij bij het hoofdwerk in de Bergkerk niet over. Alles ligt meer op \u00e9\u00e9n rechte lijn. Bovendien werden de tussenvelden hier vlak in plaats van hol.\nBij het rugwerk zien wij het geprononceerde halve ovaal terug dat zo typerend is voor het rugpositief in de St-Lebu\u00efnus. Ook zijn hier de tussenvelden weer hol gemaakt. Verder is de opzet echter anders. In de St-Lebu\u00efnus was de vormgeving van het hoofdwerk ontleend dat van de Hervormde Kerk in 's-Hertogenbosch (1831, deel 1819-1840, 266-267). Dit orgel is ook van invloed geweest op het Bergkerk-orgel. Het rugpositief van dit instrument is overduidelijk ontleend aan het schijnrugwerk in 's-Hertogenbosch: een vijfdelige opbouw met ronde middentoren, gedeelde tussenvelden en zijwaarts geronde zijtorens, welker bovenlijsten sterk over de tussenvelden uitsteken. Dit concept, waarbij men de zijtorens ook als geronde zijvelden zou kunnen opvatten, gaat uiteindelijk terug op het in 1787 gebouwde instrument van Gideon Thomas B\u00e4tz in de Hervormde Kerk te Breukelen (deel 1769-1790, 337-339).\nIn de ornamentiek is veel eikenbladwerk aan te treffen, met name bij de pijpvoeten in torens en benedenvelden. Onder in de torens wordt het in het midden door een strik bijeengehouden. Bij de scheidingen tussen de etages van de tussenvelden is eveneens eikenblad te zien, maar alleen aan de bovenzijde van de scheidingslijst; aan de onderkant daarvan ziet men vrij sterk geabstraheerde golfranken, die ook weer terugkeren boven in de zijvelden van het hoofdwerk en aan de zijtorens van het rugpositief. De blinderingen in de middentoren van het rugwerk bestaan uit twee S-voluten die in het midden bij een klein bladelement samenkomen. Boven in de zijtorens van het hoofdwerk zien wij dezelfde vormen, maar verrijkt met zonnebloemen, een element dat wij reeds aantroffen in de vleugelstukken van het Holtgr\u00e4ve-orgel in Borne (1841).  De zonnebloemen ontbreken in de middentoren, waar hetzelfde basisschema is aan te treffen, maar dan gecompliceerder gemaakt door er een rank doorheen te vlechten. De grote krullen tussen de hoofdwerktorens, die wat doen denken aan G-sleutels, lijken op de krullen op dezelfde plaats bij het Lebu\u00efnus-orgel, maar zijn plastischer. De krullen tussen de torens van het rugwerk zijn vergelijkbaar van vorm, maar iets simpeler en daardoor nog plastischer. Fraai zijn de vleugelstukken van het hoofdwerk: luchtige S-vormige ranken, beneden eindigend in een bloemmotief.\nHierbij kan nog worden opgemerkt dat de door Holtgr\u00e4ve meestal toegepaste tandlijsten in de kappen van de torens ook hier zijn aan te treffen.\nMet de beelden op het hoofdwerk is iets merkwaardigs aan de hand. Op de linker zijtoren ziet men een vrouwenfiguur, door haar anker herkenbaar als personificatie van de hoop. De vrouw op de rechter toren draagt een boek en een zegepalm en zal dus het geloof moeten voorstellen. De derde figuur in deze trits, de liefde, die vrijwel altijd de centrale plaats inneemt, ontbreekt hier echter. Haar plaats wordt ingenomen door een staande David met harp.\nOp het rugpositief zou men, zoals in 's-Hertogenbosch, twee dames op een sofa verwachten. Deze kregen immers, zij het tot engelen getransformeerd, een plaats in de St-Lebu\u00efnus. Hier ziet men echter twee bazuinblazende geklede engeltjes met zegepalmen. Op de middentoren bevindt zich een muziekinstrumententrofee met een gitaar en verder voornamelijk koperen blaasinstrumenten.",
  "Part06_041Hemelum": "Een opmerkelijk fronttype, dat voor een latere generatie Van Dam-orgels nog een inspiratiebron zal zijn. Uitgangspunt was het in de jaren veertig bij Van Dam zo populaire vijfdelige orgelfront met gedeelde middentoren. Het benedendeel van de middentoren is hier echter vervangen door een vlak veld. Dit heeft een flauw naar het midden oplopende labiumlijn, waarop het labiumverloop van de zijvelden aansluit, zodat de benedenpartij een labiumlijn heeft in de vorm van een flauwe omgekeerde V. De tussenvelden zijn , evenals die van de bovenpartij een weinig schuin geplaatst.\nVan Dam heeft verschillende optische trucs toegepast om de overgang tussen het plastische bovendeel en het vlakke benedendeel goed te laten verlopen. Het meest opvallend is wel de forse bladvormige console onder de boventoren, die wel iets weg heeft van een soffiet. Verder valt op dat de lijsten tussen de etages van de velden naar het midden even schuin aflopen, waardoor de overgang tussen boven- en benedendeel wordt verzacht.\nIn de decoratie is enige overeenkomst met Franeker (1842) te bespeuren. Men lette op het transparante eiken bladwerk aan de pijpvoeten en de vorm van de vleugelstukken, een bloemenslinger tegen een bescheiden in zijn benedendeel transparante voluut. De bovenblinderingen vertonen een ander beeld en bestaan uit enigszins geabstraheerde plantaardige vormen. Boven in de middentoren ziet men voluutranken die worden verbonden door een gevlochten plantenslinger, een motief dat in enigszins gewijzigde vorm wordt herhaald in de zijtorens.  Langs de bovenlijsten van de tussenvelden is een bloemenslinger aangebracht. De consoles onder de zijtorens herhalen de vormen van de 'soffiet' onder de boventoren. Op de torens drie beelden, van links naar rechts personificaties van de hoop, de liefde en het geloof.",
  "Part06_043Hoogeveen": "Voor het eerst sinds de Broerenkerk in Zwolle (1824, deel 1819-1840, 147-149) bouwde Scheuer hier weer een orgel met rugpositief. De vormgeving van dit rugwerk is goeddeels identiek aan die van het orgel in de Hervormde Kerk in Den Ham (1841), dat op zijn beurt weer was nagevolgd van de middenpartij van het orgel in de Hervormde Kerk te Woudsend uit 1839. Wij zien hier een ronde middentoren, vlakke gedeelde tussenvelden met parallel labiumverloop en ronde zijtorens. Ook de decoratie is verwant aan die in Den Ham, zoals nog zal blijken.\nHet hoofdwerk heeft dezelfde opbouw als het rugpositief, maar de orgelmaker heeft het concept van Den Ham hier uitgebreid met geronde en gedeelde zijvelden met parallel labiumverloop. Men mag aannemen dat hij dit idee heeft ontleend aan het uit 1826 daterende Quelhorst-Naber-orgel in de Bethlehemse Kerk te Zwolle (deel 1819-1840, 176-178), waaraan hij immers zelf heeft gewerkt.\nZoals reeds opgemerkt, vertoont de decoratie grote overeenkomsten met die in Den Ham. In de eerste plaats zowel bij rugpositief als hoofdwerk de scheiding tussen de etages van de tussenvelden: een zeer smalle rechte lijst omgeven door eikenbladwerk in de vorm van een liggende V. Verder, eveneens bij beide werken, de draperie\u00ebn boven de tussenvelden die via een knop in plooien op de zijstijlen afhangen. De overige blinderingen bestaan grotendeels uit eikenblad. De bovenblinderingen in de torens zijn minder gevarieerd dan in Den Ham; ook hier overheerst het eikenblad, al zijn nog enige rudimentaire voluutvormen te herkennen. De vleugelstukken van het rugwerk zijn zeer sterk verwant aan die in Den Ham: een eikenrank eindigend in een krul met rozet. Bij het hoofdwerk zijn de vleugelstukken rijker en breder, een compositie van grotendeels S-vormige ranken, ook eindigend in een krul met rozet.\nDe consoles onder de torens bij beide werken bevatten tamelijk vlezig bladwerk. Het orgel vertoont een grote beeldenrijkdom. Op het rugwerk ziet men een harpspelende koning David, geflankeerd door twee bazuinblazende engelen. Op het hoofdwerk ziet men tamelijk uitgesproken neoclassicistische beelden van personificaties van geloof, hoop en liefde, met de liefde in het midden. Men lette nog op de typische timmermansversie van een dorisch fries onder in de borstwering van de orgelgalerij.",
  "Part06_044KampenLutherse": "Een voor Naber typerend vijfdelig front, verwant aan het orgel te Rumpt (1842). Ook hier drie ronde torens en gedeelde vlakke tussenvelden.  Het snijwerk is ook verwant aan dat te Rumpt, maar het vertoont, met name tussen de torens, een wat overzichtelijker opbouw. Evenals te Rumpt zijn met name de benedenblinderingen tamelijk bescheiden uitgevallen, een duidelijk verschil met de oudere Naber-instrumenten. Men denke bijvoorbeeld aan Bredevoort (1834, deel 1819-1840, 305-307). De V-vorm van de afscheiding tussen de etages van de velden is nog wel herkenbaar, maar niet meer zeer uitgesproken. Anders dan in Rumpt, zien wij hier in de torenkappen de acanthus-blad-decoratie die nu tot de standaarddecoratie van Naber is gaan behoren. Zij is hier ook aan de zijkanten van de torens aangebracht. Opvallend zijn de langgerekte vleugelstukken die nu ook de onderkas geheel begeleiden, een fraaie plastische aaneenschakeling van S-voluutranken. De uit acanthusbladwerk opgebouwde torenconsoles zijn, zoals meestal bij Naber, voorzien van dubbele bladkransen. Aardig zijn de guirlandes die daartussen in de onderkas zijn aangebracht, zulks in aansluiting aan de decoraties van de galerij. Op de zijtorens bevinden zich vazen. In verband met de betrekkelijk geringe hoogte van de kerk, moest de middentoren het zonder bekroning stellen.",
  "Part06_045Maastricht-Heugem": "Deze orgelkas omvat een verhoogd rechthoekig vlak middengedeelte en twee lagere eveneens rechthoekige zijstukken die ten opzichte van de middenpartij iets terugspringen. De labia in de middenpartij hebben een V-vormig verloop, die in de zijvelden lopen naar het midden af. De blokvormige opzet van deze orgelkas, die nog wordt versterkt doordat hier de in deze streken in de jaren veertig nog zeer gebruikelijke insnoering ontbreekt, is typerend voor het neoclassicisme. De decoratie is eenvoudig, maar verzorgd. Blinderingen aan de pijpvoeten ontbreken. Aan de pijpuiteinden ziet men open ovalen, door ringen met elkaar verbonden en in het midden voorzien van een cirkelvormig ornament waarin een opengewerkte dwarslijst. Een dergelijke decoratie komt vooral veel voor in de eerste decennia van de 19e eeuw. In de kappen zijn tandlijsten te zien, terwijl op de voetlijst van het middendeel een eierlijst is aangebracht. Daaronder ziet men een liggende ruit, een fraai accent op deze plaats. In de vleugelstukken zijn tal van muziekinstrumenten aangebracht, terwijl de middenpartij wordt bekroond door een lier met kruiselings geplaatste bazuinen. Op de hoeken twee putti die uit de collectie muziekinstrumenten een viool en een klarinet hebben gekozen om op te spelen.",
  "Part06_046Melissant": "Een secretaire-orgel met een sobere eiken kast in opvallend hoekige vormen. De onderkast op tapse poten bevat twee deuren. De bovenkast kan worden afgesloten door een uitneembare klep, die bij een echte secretaire als schrijfblad dienst zou hebben gedaan. De klaviatuur wordt geflankeerd door twee stijlen die aansluiten bij de zijstijlen van de onderkast. Zij eindigen boven in gebogen consoles, waarboven zich een staande ruit bevindt. Bovenin bevindt zich een lade met daarboven een gebogen lijst met een eenvoudig ojief-profiel.\nHet orgel is gesigneerd door Knipscheer en draagt het jaartal 1843. Voor dat jaar is de hoekige vormgeving wat ouderwets; de vormen worden in die tijd geleidelijk aan ronder. In elk geval blijkt dat ook na 1840 het strenge neoclassicisme in de meubelbouw nog niet had uitgediend.",
  "Part06_047Soerendonk": "Een orgel met een ingesnoerde onderkas en een eenvoudige vijfdelige opbouw met drie ronde torens en vlakke ongedeelde velden. Het orgel heeft niet meer zijn oorspronkelijke vorm, omdat in 1865 de kas werd vergroot om de toegevoegde bas van de Prestant 8' onder te kunnen brengen. Wat de vergroting precies heeft ingehouden, is niet duidelijk. Waarschijnlijk heeft men het gehele orgel verhoogd, waarbij de middentoren wel erg boven de tussenvelden is komen uit te steken. Duidelijk is te zien dat de thans in de tussenvelden aanwezige pijpen niet goed passen; zij sluiten niet goed bij elkaar aan. Waarschijnlijk hebben de velden oorspronkelijk grotere hoeveelheden kleinere pijpen bevat.\nDe vrij grove vormen van het snijwerk, dat bij de restauratie gedeeltelijk moest worden vernieuwd, doen vermoeden dat dit uit 1865 stamt. Boven de velden ziet men S-vormige bladranken. In de middentoren ziet men in het midden een hartvormig element waaruit bovenaan bladranken ontspringen en eronder twee C-voluten, die zich weer verder in bladwerk vertakken. In de zijtorens ziet men een moeilijk te analyseren combinatie van voluut- en plantenvormen. De consoles onder de torens vertonen eenvoudige bladvormen. De musicerende engeltjes op de zijtorens werden in 1992 geplaatst.",
  "Part06_048Utrecht": "Het front van dit orgel is waarschijnlijk ontworpen door de architect van de kerk, K.G. Zocher. Dit zou kunnen verklaren waarom het een aantal ongebruikelijke trekjes vertoont. De opbouw is negendelig met drie ronde torens en driedelige tussenpartijen. Het zijn deze tussenpartijen die dit orgel zijn merkwaardige uiterlijk verlenen. Zij bestaan uit een smal en vlak torenachtig veld in een vormgeving die sterke associaties wekt met een pilaster, zij het een zeer onorthodoxe. Opvallend is met name de kap met een fries van palmetachtig bladwerk, dat een kapiteel suggereert. De 'pilasters' worden geflankeerd door tweedelige velden, aan de kant van de middentoren hol en aan de kant van de zijtorens vlak.\nOpmerkelijk bij dit orgel is verder dat de onderkas vrij sterk is ingesnoerd, met twee forse S-voluten op de overgang naar de bovenkas. De onderkas is verder voorzien van drie rondboognissen.\nDe blinderingen zijn zeer verzorgd. Boven in de middentoren ziet men een motief dat in de kern bestaat uit vier tegen elkaar aan liggende krakelingvormige C-voluten, verrijkt met sierlijk bladwerk met rozetten en krullen. Boven in de zijtorens ziet men twee aan de open zijde tegen elkaar geplaatste krakelingvormige C-voluten waaruit rankwerk ontspringt. De blinderingen aan de pijpvoeten bestaan uit tamelijk gecompliceerde golfranken. Zo ook die om de scheidingslijsten tussen de etages van de tussenvelden, lijsten die zijn voorzien van sierlijke rozetjes. Boven de velden zijn bloemenslingers aangebracht. De 'kapitelen' boven de 'pilasters' bevatten, behalve het reeds genoemde bladfries, pijlpunten. Eigenaardig is het boogfries aan de pijpuiteinden in deze 'pilasters'. In de kappen van de torens zijn forse rozetten aangebracht, een element dat ook bij Lindsens orgel in Maarssen (1836, deel 1819-1840, 338-339) voorkomt.\nOp de middentoren bevindt zich een enorm rozet waarvan de lijst links en rechts opkrult om plaats te bieden aan twee bazuin blazende putti. Collega's van hen met traverso en luit hebben een plaats boven de 'pilasters' gevonden. Op de zijtorens zijn forse vazen aangebracht.",
  "Part06_049Velp": "Een simpele frontopbouw van duidelijk Zuid-Nederlandse inspiratie, bestaande uit een van boven recht gesloten, enigszins hol middenveld en twee forse ronde zijtorens die lager aanzetten dan het veld. Zij zijn oorspronkelijk hoger geweest en waarschijnlijk bij de plaatsing in Maastricht (1936) verlaagd. De decoratie is zeer eenvoudig. De blinderingen vertonen gestileerd bladwerk. Een aardig detail wordt gevormd door de twee elkaar snijdende plantenstelen in het middenveld. Ook de consoles onder de torens vertonen gestileerde plantenvormen. De gelijkvloerse plaatsing van dit uitgesproken balustrade-orgel is in visueel opzicht niet gelukkig.",
  "Part06_050Voorst": "Een typerend Naber-orgel met vijfdelige opbouw met drie ronde torens en gedeelde vlakke tussenvelden. Wat vooral opvalt is de behandeling van de kappen van de torens. Deze waren bij de iets oudere Naber-orgels, bijvoorbeeld Arnhem, Koepelkerk (1842) en Kampen, Lutherse Kerk (1843), bovenin voorzien van een bescheiden acanthus-decoratie op de plaats waar bij de nog oudere instrumenten (type Bredevoort, 1834, Raalte/Warnsveld, 1836; deel 1819-1840, 305-307 en 343-345) tandlijsten waren aangebracht. Hier in Voorst nemen de acanthusbladeren vrijwel de gehele torenkap in, zij het alleen frontaal. Slechts de smalle onder- en bovenlijsten blijven vrij. Zo dominerend heeft Naber zijn acanthus-decoratie verder niet gemaakt. De blinderingen met hun bladvoluten lijken sterk op die in de Lutherse Kerk in Kampen, met uitzondering van het snijwerk boven de tussenvelden dat een variant te zien geeft van wat op dezelfde plaats in Bredevoort en Warnsveld is aangebracht. Evenals in Kampen is de V-vorm van de scheiding tussen de etages van de velden niet zeer uitgesproken. De vleugelstukken lijken een iets gecompliceerde variant van die in de Hervormde Kerk te Etten. Op de middentoren een wapen (Schimmelpenninck van der Oye), op de zijtorens muziekinstrumententrofee\u00ebn, die Naber hier vermoedelijk voor het eerst toepast.",
  "Part06_051Zeddam": "Dit orgel vertoont in zijn frontopbouw grote overeenkomsten met het twee jaar oudere Nolting-orgel te Gendringen. Men lette met name op de karakteristieke opgelegde bovenlijsten van de tussenvelden met hun ingezwenkte verloop. Ook de consoles onder de torens met hun gladde vormen en alleen een tandlijst als decoratie hebben hun equivalent in Gendringen. De voor laatstgenoemd orgel karakteristieke loze zijvelden ontbreken hier echter. Zijn zij wellicht bij de plaatsing in de huidige kerk, toen aan de kas een en ander gewijzigd moet zijn, verwijderd?\nDe blinderingen zijn rijker dan in Gendringen. Zij vertonen vrij plastisch bladwerk, hier en daar gecombineerd met C-voluten. Zoals bij Nolting gebruikelijk ontbreken blinderingen bij de pijpvoeten.",
  "Part06_052Zeist": "In overeenstemming met de bouwtrant der kerk werd voor dit orgel een neogotische vormgeving gekozen. Het is mogelijk dat de architect van de kerk, N.J. Kamperdijk (1815-1887), die in die tijd ook restauratiewerkzaamheden verrichtte aan de Dom in Utrecht, bij het ontwerpen van dit orgelfront was betrokken. Uitgangspunt voor het frontontwerp van dit B\u00e4tz-orgel is in ieder geval het hoofdwerk van het door de architect T.F. Suys ontworpen orgelfront in de Dom in Utrecht (1831, deel 1819-1840, 274-277). Dit wordt in een enigszins versoberde en gecomprimeerde vorm overgenomen. Evenals bij het Domorgel zien wij hier een rechthoekige blokvorm waarin torens en velden zijn opgenomen. Men lette op de tussenvelden en de zijtorens. De velden zijn beide tweedelig en worden door twee spitsbogen afgesloten. Anders dan in Utrecht, is hier echter geen grotere spitsboog die de twee genoemde bogen omvat. De ontwerper van dit orgel heeft echter de middentoren breder en hoger gemaakt dan de zijtorens, waardoor een geheel ander beeld ontstaat. Om de drie torens toch in een visuele samenhang te brengen heeft hij ze met elkaar verbonden door een soort luchtbogen met hogels en toten. Zij zijn vermoedelijk ontstaan als variant op de enorme wimberg die het rugpositief van het Utrechtse Domorgel bekroont.\nDe kappen van de torens zijn voorzien van gestileerde acanthus-achtige palmetten, zoals in Utrecht. Hun bekroningen bestaan uit een gesloten gedeelte, versierd met rozetten en ook aan het Dom-orgel verwante spitsen met wimbergen en hogels. In de bovenlijsten van de velden zijn eenvoudige golfranken aangebracht. Aan de pijpvoeten ziet men Franse lelies. Onder de torens zijn betrekkelijk eenvoudige bladconsoles te zien. Volgens de ontwerptekening had het orgel op de middentoren een beeld van koning David met harp moeten krijgen, ook dit weer naar analogie van het Domorgel. Bij de uitvoering is dit achterwege gebleven. Uit een detailtekening blijkt nog dat de ruimte tussen de luchtbogen en de torens door staafwerk in een ruitvormig patroon, gecombineerd met spitsboog-elementen, had moeten worden opgevuld. Uiteindelijk werd hier een eenvoudig rasterwerk aangebracht.",
  "Part06_053Aerdt": "Dit eerste orgel van Haffmans vertoont grote overeenkomsten met het uit 1841 daterende instrument in Gendringen van zijn leermeester Nolting. Het heeft drie ronde torens, ongedeelde tussenvelden met brede gesloten inzwenkende bovenlijsten die aan de boven- en onderzijde van extra geprofileerde lijsten zijn voorzien, en loze zijvelden. Vergelijkbare zijvelden zijn ook in Gendringen aan te treffen. Er is hier echter een duidelijk verschil. De zijvelden in Gendringen hebben een bovenlijst die parallel loopt aan de bovenlijsten van de tussenvelden en door middel van panelen met bogen met de onderkas en de borstwering is verbonden. De zijvelden in Aerdt zijn veel luchtiger. Er is geen verbinding met de borstwering; de bovenlijst, die slanker is dan de lijsten van de tussenvelden, zwiept in een tegenbeweging vrolijk de lucht in. De afsluitende zijstijlen worden bekroond door een kleine urn, een geslaagde vondst! De verdere decoratie is sober. De ronde consoles met druipers en tandlijsten zijn bijna gelijk aan die in Gendringen. Het blinderingssnijwerk, dat alleen aan de boveneinden van de pijpen is aangebracht, heeft de vorm van eenvoudig bladwerk met in de torens enkele voluutkrullen. Bij de zijvelden is het een gestileerd bladmotief.",
  "Part06_054Landgraaf": "",
  "Part06_055Dalfsen": "Een niet ingewijde bezoeker van deze kerk zal zich verbaasd de ogen uitwrijven wanneer hij het orgel beziet. Op het eerste gezicht is er niets bijzonders aan de hand. Men ziet een dorpsorgel van een tamelijk gebruikelijk type. Kijkt men echter beter, dan ziet men daarachter een veel groter orgel met imposante beelden uit de schemer opdoemen. Wat is hier aan de hand? Het antwoord is eenvoudig. Wij hebben hier weer eens te maken met een staaltje van grootdoenerij, zoals wij dat al eerder tegenkwamen in Den Burg op Texel en Dinxperlo (deel 1790-1818, 339-341 en deel 1819-1840, 259-261). In Ommen heeft men het echter wel heel erg dol gemaakt. In 1808 gaf men aan de orgelmaker J.J. Scheuer de opdracht tot het bouwen van een vier-voets balustrade-orgel met rugpositief met een acht-voets schijnfront erachter, om de indruk te wekken dat men een orgel met hoofdwerk en rugpositief bezat. Dit orgel was het eerste werk van Scheuer en het zou tot 1819 ook zijn enige blijven.\nIn 1930 wenste de Hervormde Gemeente in Dalfsen een ander orgel. Het 'rugpositief' van Scheuer werd verwijderd en vervangen door het in 1844 gebouwde orgel uit de Hervormde Kerk in Hengelo (Ov), een werk van J.H. Holtgr\u00e4ve. Het 'hoofdwerk' van Scheuer bleef staan. Door deze handelwijze is helaas een uiterst belangwekkend ensemble verloren gegaan. Het Scheuer-front en het Holtgr\u00e4ve-orgel harmoni\u00ebren volstrekt niet.\nHet uit Hengelo afkomstige Holtgr\u00e4ve-orgel was in zijn vorige standplaats in 1893 vergroot met een tweede manuaal door Bakker & Timmenga. De rechthoekige zijvelden moeten uit die tijd dateren. Het middengedeelte, bestaande uit een ronde middentoren, gedeelde vlakke tussenvelden en ronde zijtorens, is typerend voor Holtgr\u00e4ve en het laatste voorbeeld in zijn werk van dit fronttype. Het is verwant aan de orgels in Ruurlo (1840, deel 1819-1840, 403-405) en Borne (1841). De oorspronkelijke ornamentiek is voor een groot deel verdwenen. Bij de pijpvoeten zijn blinderingen alleen nog aanwezig in de beneden middenvelden. Gelet op hun sprietige vormen kunnen zij haast niet oorspronkelijk zijn. Afgaande op wat bij Holtgr\u00e4ve gebruikelijk was, zal bij alle pijpvoeten eiken bladwerk aanwezig zijn geweest. Bij de scheiding van de etages van de tussenvelden is onder de scheidingslijst nog een geabstraheerde bladrank te zien. Boven in de torens ziet men bebladerde C-voluten. De krullen tussen de torens lijken veel op die in Ruurlo; zij missen de plasticiteit van de iets latere decoratie in Borne. De wat spichtige vleugelstukken zullen wel uit 1893 dateren. Dat geldt wellicht ook voor de lier op de middentoren en de naar verhouding erg kleine vazen op de zijtorens.",
  "Part06_056Dordrecht": "Voorzover uit de beschikbare gegevens valt op te maken, is dit orgel in zijn uiterlijk binnen het oeuvre van Kam & Van der Meulen uitzonderlijk, terwijl het ook in het door Kam alleen tot stand gebrachte werk geen parallel lijkt te hebben. Hier ontbreken de gebogen lijsten die voor zoveel Kam-orgels kenmerkend zijn: het orgel vertoont uitgesproken hoekige vormen met rechte tussen- en bovenlijsten in de velden en driehoekige lijsten tussen de drie ronde torens. Anders dan bij de orgels van het type Oudewater/Rijswijk (1840 en 1841) hebben de beide etages van de tussenvelden hier een parallel labiumverloop, wel nog met de sierlijke buiging die genoemde orgels kenmerkt en die nog lang bij Kam gebruikelijk zou blijven.\nDe decoratie is verfijnd en doorzichtig. Van de voorkeur die men in de jaren veertig veelal hadden voor wat zwaardere, barok getinte vormen, is hier weinig te bespeuren  Op elk van de bovenlijsten van de velden is een forse S-voluut aangebracht met in de holling en tegen de toren een decoratief element dat is ontleend aan de hangende palmetten met omkrullingen zoals wij die zagen in Rijswijk en in het museum te Arnhem (ca 1842). In afwijking van wat bij Kam & Van der Meulen gebruikelijk is, zijn hier ook bij de pijpvoeten blinderingen aangebracht. De bovenblindering in de middentoren is wel zeer treffend: een gevleugeld engelenkopje met gevlochten plantenslingers en enig eikenblad. Aan de pijpuiteinden in de velden ziet men een opengewerkt vlindervormig bladmotief, gecombineerd met gevlochten plantenslingers. Vergelijkbaar, maar iets rijker zijn de vormen gebruikt voor de bovenblinderingen in de zijtorens. De benedenblinderingen in de velden vertonen bladranken in de vorm van een wijde C. De torens hebben aan de pijpvoeten twee van dergelijke ranken, die in het midden samenkomen bij een ornament dat enigszins herinnert aan een Franse lelie. Op de middentoren een lier met blaasinstrumenten, op de zijtorens rijke instrumententrofee\u00ebn, met druiventrossen. Aandacht verdienen nog de gietijzeren balustrades naast het orgel evenals de daarop aansluitende zeer ranke vleugelstukken.",
  "Part06_057Etten": "Van de thans nog bestaande orgels van C.F.A. Naber is dit het enige vier-voets instrument. Het valt op door zijn ongedeelde tussenvelden, een unicum in het werk van Naber. Waarschijnlijk heeft de bescheiden omvang van dit orgel hiertoe aanleiding gegeven. De verdere opzet stemt in grote lijnen overeen met hetgeen bij Naber gebruikelijk is. Zoals bij de beschrijving van de Koepelkerk in Arnhem reeds bleek, begon Naber in 1842 met het aanbrengen van een acanthus-decoratie in de torenkappen. Ook bij dit orgel is dat te vinden, anders dan in Arnhem alleen aan de frontzijde van de torens. Ook de consoles onder de torens met hun dubbele bladkransen zijn typisch voor Naber, evenals de vleugelstukken, gevormd uit forse S-ranken aan boven- en onderzijde eindigend in een krul. Alleen aan de bovenzijden van het pijpwerk zijn nog blinderingen aanwezig. Zij bestaan uit C-vormige ranken, die enigszins lijken af te wijken van wat Naber in deze tijd elders doet. Op de middentoren een lier, op de zijtorens vazen met zeer fors uitgevallen S-vormige handvatten.",
  "Part06_058Eys": "De gebroeders M\u00fcller hebben hier voor het eerst een eigen fronttype gecre\u00eberd, waarop zij naderhand in verschillende varianten zullen teruggrijpen. Bij het eerste orgel dat op hun naam staat, in Spiel in Duitsland, maakten zij nog gebruik van een door hun vader Paul M\u00fcller graag toegepast Vlaams aandoend fronttype, dat moet zijn ontleend aan het orgel in de Stiftskirche in Schleiden (ca 1770).\nHet orgelfront in Eys is zeker opmerkelijk. De opzet is eenvoudig: een vijfdelige opbouw bestaande uit drie enigszins vlak geronde torens en vrij smalle, achterwaarts geholde tussenvelden. Sierlijk is de decoratie van de onderkas: onder de middentoren een gevlochten krans, onder de zijtorens ovale bloemrozetten, die in de elegant gebogen zijgalerijen een rond pendant hebben. De orgelkas wordt ondersteund door ionische zuilen. De ionische orde keert terug in de kapitelen van de tussenstijlen, die in de verkroppingen in de kappen hun voortzetting vinden. Alles dus elementen uit het neoclassicisme, evenals de sierlijke consoles onder de toren.\nBij de blinderingen treffen wij dan opeens een geheel andere vormentaal aan: de neogotiek. Boven in de torens bevinden zich spitsbogen met toten, terwijl ook boven de velden spitsboogjes zijn te zien. Daarboven is een brede band aangebracht, bestaande uit kleine rozetjes. Een gedeeltelijk opengewerkte band met hogels sluit dit geheel af.\nHet zo onbekommerd vermengen van twee stijlen is typerend voor de vroege neogotiek. De manier waarop dit hier is gebeurd heeft een alleszins overtuigend geheel van grote charme opgeleverd. In het orgel te Landgraaf-Schaesberg (ca 1843) van dezelfde bouwers is een vergelijkbare vermenging van neoclassicisme en neogotiek te zien.",
  "Part06_059Oldebroek": "Om de intenties van Lindsen bij de bouw van dit orgel naar waarde te kunnen schatten, dient men de gedisproportioneerde onderbouw uit 1969 weg te denken. Het instrument was oorspronkelijk een balustrade-orgel. Het bevat drie ronde torens en gedeelde vlakke tussenvelden met tegengesteld labiumverloop. De decoratie is eenvoudig. In de lijsten onder het pijpwerk zijn cannelures aangebracht, de lijsten tussen de etages van de velden zijn voorzien van strikken. Boven de tussenvelden zijn C-voluten aangebracht, iets dat Lindsen met een zekere voorkeur deed. Men zie zijn orgels in Maarssen deel 1819-1840, 338-339), Veere (1855) en Haarlem (1856).\nOp de voluten bij het orgel in Oldebroek orgel ziet men een soort bloemenslinger. De blinderingen bestaan uit nogal stevig voluutwerk met hier en daar wat vegetatieve elementen, in de middentoren aangevuld met twee bescheiden draperie\u00ebn. De v\u00f3\u00f3r 1969 aanwezige, in zaagwerk uitgevoerde vleugelstukken en de bolvormige bekroningen op de torens, waren waarschijnlijk een toevoeging uit later tijd.",
  "Part06_060SintGeertruid": "Dit orgel vertoont grote overeenkomsten met het instrument in Maastricht-Heugem (1843). De opbouw is identiek: een verhoogd rechthoekig middendeel en twee eveneens rechthoekige, iets terugwijkende zijstukken. Ook het labiumverloop is bij beide orgels gelijk: in het middenveld V-vormig, in de zijvelden naar het midden aflopend. De decoratie is hier echter veel soberder. Reeds bij de profilering van de onderlijsten valt dit op. Als bovenblinderingen dienen draperie\u00ebn, die met hun afhangende gedeelten binnen de stijlen blijven. De draperie van het middenveld is ook in het midden opgehaald en heeft daar een kwastje. In de kappen eenvoudige tandlijsten. Vleugelstukken of bekroningen ontbreken.",
  "Part06_061Strijengeref": "Voor de Eilandskerk te Amsterdam kreeg Knipscheer de opdracht een orgel te vervaardigen; het ontwerpen van een front vertrouwde de opdrachtgever, die Hervormde Gemeente liever toe aan iemand anders. Dit was Pieter Johannes Hamer (1812-1887), sinds 1839 architect van de Hervormde Gemeente te Amsterdam. Enige tijd later zou hij ook het kasontwerp leveren voor het eveneens door Knipscheer te bouwen orgel in de Noorderkerk in Amsterdam. De kas werd uitgevoerd door de timmerman P. Dorland. Wie het snijwerk vervaardigde, is niet bekend.\nOm het ontwerp van Hamer naar waarde te schatten, moet men bedenken dat de orgelkas in Amsterdam was voorzien van een bescheiden boogvormige onderbouw met kolonetten op de hoeken, waarvoor de thans nog onder de zijtorens aanwezige consoles als kapitelen dienden. Deze onderbouw kon in Strijen niet worden herplaatst, terwijl het front ook aan de bovenzijde nog eens moest worden ingekort. Het gevolg van dit alles is dat het orgel, dat voor het bescheiden kerkje eigenlijk te groot is, nu wel heel breed werkt, wat nog wordt versterkt door het ontbreken van de bekroningen op de torens.\nBeslissend voor de vormgeving zijn de twee reusachtige S-voluten onder de tussenvelden. Zij bepalen niet alleen het 'swingende' labiumverloop, maar ook de vorm van tussen- en bovenlijsten. Het is boeiend te zien hoe de S-vorm naar boven toe gaandeweg wordt afgezwakt. Beneden zien wij deze in zijn volle kracht, nog geaccentueerd door de merkwaardige geabstraheerde afhangende bladeren en de forse rozetten, terwijl de voluten nog gesierd worden door vlamvormige inkassingen en totenlijsten. De tussenlijst is smaller en eenvoudiger gedecoreerd: geen rozetten meer in de beide krullen en verder als versiering een bescheiden tamelijk gestileerde bloemenrank op de lijst, een sobere totenlijst erboven en een bescheiden boogfriesje eronder. Bij de afsluitende bovenlijst is niet alleen de decoratie nog simpeler, maar wordt ook de S-vorm gerelativeerd door een rechthoekige onderbreking in het midden. Eronder zijn draperie\u00ebn met koordjes aangebracht, terwijl men verder nog een zeer kleinschalige versie kan zien van het gestileerde bladermotief van de onderste voluten. De naar boven toe optredende versobering en verstrakking vindt zijn weerklank in het labiumverloop in de beide etages van de velden. Vertoont dit in het onderste veld een bijna wufte buiging, in het bovenste veld is het slechts een bescheiden curve.\nDeze brede velden met 15 pijpen vormen de traits-d'union tussen de forse torens van elk negen pijpen. Om de werking van de zijtorens niet te dominant te maken, heeft de ontwerper ze enigszins overhoeks geplaatst.\nDe decoratie kwam al even ter sprake. Aandacht verdient vooral nog de console onder de middentoren, die in haar benedendeel met acanthus bladwerk is versierd en daarboven met gestileerde bloemen. Eronder bevindt zich een uit bladwerk ontluikende pijnappel. De consoles onder de zijtorens bevatten alleen bladwerk; de druipers zijn niet origineel. De blinderingen in de torens bestaan uit golfranken, die bij de middentoren in het midden samenkomen bij een soort Franse lelie. Het snijwerk bij de zijtorens is transparanter, metaliger zou men haast zeggen dan dat bij de middentoren. Men lette nog op het beslagwerk op de kap van de middentoren, waarin onder andere een element is te zien dat aandoet als een liggende lier. In de zijtorens bevindt zich daar een rozet. In de middentoren ziet men boven het beslagwerk nog een tandlijst en op dezelfde plaats bij de zijtorens een bladlijst.\nOorspronkelijk waren de torens nog met een soort plateau verhoogd, waarop bij de zijtorens pijnappels waren geplaatst en op de middentoren een lier. Deze laatste is thans links van het orgel geplaatst. De lier wordt begeleid door blaasinstrumenten en een blad muziekpapier met daarop het begin van de melodie van psalm 95, met de tekst: 'Komt laat ons jubelen voor de Heer.'\nDe architect Hamer heeft met dit ontwerp een originele prestatie geleverd. De grote S-voluten vindt men ook bij Suys' orgelfront in de Ronde Lutherse Kerk in Amsterdam (deel 1819-1840, 231-234) en bij het orgel in de Amstelkerk, waar Hamer ook bij betrokken kan zijn geweest, maar hij heeft in de Eilandskerk met zijn S-vormen het gehele front in beweging gezet. Zijn vormenrepertoire is wat eclectisch, Empire-vormen, zoals de S-voluten, maar ook rondboogstijl en, zeer voorzichtig, enige gotiserende vormen. De overeenkomst van de hier toegepaste gotiserende totenlijsten met die in de Amstelkerk, versterkt het vermoeden dat Hamer ook bij het orgelfront van de Amstelkerk betrokken is geweest, wat gezien zijn functie als architect van de Hervormde Gemeente ook voor de hand ligt.",
  "Part06_061aVianenGERF": "Een bijzonder fraai uitgevoerd salonorgel van eiken met diverse soorten mahonie-fineer. Het bezit een relatief lage onderkast, een met name bij gesloten deksel fors werkende klaviatuur en een hoge bovenkast. De klaviatuur wordt aan beide zijden ondersteund door prachtige consoles met krullen, waarin een zwaan is verwerkt. De bovenkast bevat twee deuren met spitsbogige uitsparingen die met doek zijn bespannen. Fraai zijn de gedraaide kolommen op de hoeken; zij eindigen in fantasiekapitelen, waarboven cartouches zijn aangebracht. Deze worden gevormd door twee tegen elkaar geplaatste schelpvormige C-voluten. Het fries is afgebiesd met robbellijsten. In het midden is een mascaron aangebracht met uitwaaierende golfranken. De kast wordt bekroond door een geschulpt fronton. Het vormenrepertoire is voor een groot deel ontleend aan het neoclassicisme, maar zeer vrij toegepast, zodat men ten dele wel van neobarok zou kunnen spreken. Typisch voor de tijd van ontstaan is ook de toepassing van spitsboogvormen binnen een verder in het geheel niet gotisch kader. Al met al is dit instrument, ook in zijn uiterlijk, \u00e9\u00e9n van de fraaiste huisorgels van zijn tijd.",
  "Part06_062Vrouwenparochie": "Het orgel in deze kerk heeft een front van hetzelfde model als het iets jongere instrument in het naburige Sint Jacobiparochie (1845). Het front heeft net als bij dat orgel een vijfdelige opbouw met gedeelde middentoren, gedeelde tussenvelden met een lichte holling en ronde zijtorens. Alleen zijn in Vrouwenparochie de proporties iets rijziger.\nDe blinderingen zijn nauw verwant aan die in Sint Jacobiparochie, maar vertonen toch ook verschillen. Overheersend motief is ook hier een smalle S-voluut. Alleen bij de bovenblindering van de bovenvelden ontbreekt deze; men ziet daar gestileerd rankwerk. Op de andere plaatsen is de S-voluut in de krullen voorzien van rozetten en verder gecombineerd met eiken bladwerk. Van gevlochten bladslingers, zoals in Sint Jacobiparochie, is hier geen sprake. Ook zijn de vormen hier wat grover.Dit orgel heeft wel weer vleugelstukken, van hetzelfde model als in Franeker (1842) en Hemelum (1843). Nu echter geen bloemenslingers, maar twee keer een gebogen meander. De consoles onder de torens hebben weer iets meer volume dan in Sint Jacobiparochie. Anders dan daar loopt onder het orgel een forse tandlijst. Op de middentoren een door een lier gedomineerde muziekinstrumententrofee, op de zijtorens vazen met S-vormige oren.",
  "Part06_062aWinssen": "Dit orgel vertoont grote overeenkomsten met het iets oudere instrument in Druten (1842). Ook hier een vijfdelige opbouw met drie ronde torens en holle tussenvelden. De tussenvelden zijn hier echter ongedeeld en voorzien van verhoogde frontstokken. Andere verschillen zijn dat de klaviatuur zich aan de voorzijde bevindt en dat de in Druten aanwezige insnoering hier ontbreekt. Deze zijn echter het resultaat van een aanzienlijke verbouwing van het instrument in 1867 door Gradussen, toen het orgel in een andere kerk werd geplaatst. De rozetten onder de tussenvelden dateren zonder twijfel uit die tijd. Binnen in de kas is de oorspronkelijke insnoering nog zichtbaar. Opvallend zijn de hoge, rijk geprofileerde kappen van de torens.\nDe tussenvelden worden aan de bovenzijde afgesloten door gesloten lijsten in de vorm van een langgerekte C, met krullen aan de uiteinden. Erop is een bladslinger aangebracht. Eronder ziet men draperie\u00ebn die met een knop aan de bovenlijst zijn opgehangen. De panelen onder de verhoogde frontstokken zijn opengewerkt met snijwerk dat het zich het beste laat omschrijven als een bescheiden bladkandelaber waaruit zich vertakkende S-en C-ranken ontspringen. Het blinderingssnijwerk in de middentoren heeft in het midden een gestileerde palmet met twee krullen. Uit deze figuur ontwikkelen zich ranken met krullen en verschillende vertakkingen. De blinderingen in de zijtorens zijn verwant, doch eenvoudiger. Fraai zijn de consoles onder de torens met hun omkrullende acanthusbladeren en hun pijnappels. De vleugelstukken, bladtakken eindigend in een soort krul, zijn aan de grove kant. Misschien dateren zij ook pas uit 1867.",
  "Part06_063Amersfoort": "Voor Amersfoort bouwde Naber zijn eerste en als enige bewaard gebleven drieklaviers orgel met rugpositief (het andere was het in 1846 gebouwde orgel in de Grote Kerk te Apeldoorn dat in 1890 door brand werd verwoest). Voor de vormgeving van het hoofdwerk in Amersfoort greep Naber terug op zijn orgel in Winterswijk uit 1834 (dl. 1819-1840, 320-322). Het hoofdwerk van dit orgel bestaat uit een vijfdelige middenpartij van een voor Naber gebruikelijke opzet, die door middel van enigszins holle velden is verbonden met de pedaaltorens. Om dit concept voor een drieklaviersorgel bruikbaar te maken, werd het geheel sterk opgerekt. Men lette vooral op de naar verhouding erg smalle binnenste tussenvelden.\nHet concept van het rugwerk heeft een andere oorsprong. Het is nogal \u2018hoog in de schouders\u2019. De enige orgels van Naber van vergelijkbare proporties zijn die in de Koepelkerk te Arnhem en de Hervormde Kerk te Lienden, beide uit 1842. Het lijkt dan ook plausibel om het Amersfoortse rugwerk op te vatten als een verstrakte versie van de frontopzet van Arnhem en Lienden. Anders dan bij genoemde orgels zijn de tussenvelden in Amersfoort ongedeeld uitgevoerd.\nDe blinderingen boven in de torens hebben, afgezien van die in de middentoren van het rugwerk, een eigenaardigheid gemeen. Zij bestaan alle uit S-vormige bladranken. Opvallend is echter dat de S-vorm sterk wordt geaccentueerd door een smalle band die het bladwerk doorsnijdt. De structuur wordt hierdoor verduidelijkt, de plastische werking echter verzwakt. Vergelijkbare vormen zijn te zien in het snijwerk tussen de torens van zowel hoofdwerk als rugpositief. Verder treffen wij ze ook nog aan bij de pijpvoeten in de tussenvelden en op de scheiding tussen de etages van de binnenste tussenvelden van het hoofdwerk. Alleen aan de pijpvoeten bij de torens en, zoals reeds opgemerkt, boven in de middentoren van het rugwerk, ontbreekt deze decoratie. De torenconsoles, die zijn voorzien van gestileerd bladwerk, hebben hier niet de dubbele bladkransen die Naber meestal toepast.\nDe acanthusbladeren in de torenkappen, in deze tijd bijna het handelsmerk van Naber, ontbreken ook hier niet. Zij zijn hier wel minder nadrukkelijk aanwezig dan bij het iets oudere orgel in Voorst (1843); in Amersfoort is tussen de bovenblindering en de bladdecoratie nog een vrij brede, licht geprofileerde lijst overgelaten. De acanthusdecoratie is hier ook aan de zijwanden van de pedaaltorens aangebracht.\nDe bekroning van de middenpartij van het hoofdwerk moest bij de verplaatsing van het orgel in 1972 aanzienlijk worden gekortwiekt, ten gevolge van de geringere hoogte van de nieuwe plaats. Oorspronkelijk bevonden zich tussen de tussentorens en de middentoren grote krullen, enigszins gelijkend op de krul van een bisschopsstaf, met daarin doorluchtige palmetmotieven en rozetten en een verwant ornament aan de buitenzijde. Deze krullen waren een voorafschaduwing van de reusachtige voluten waarmee Naber naderhand sommige van zijn orgels zou bekronen. Thans is het bovendeel van deze krullen niet meer aanwezig, waardoor de samenhang van de bekroning verloren is gegaan. Op de middentoren is een wel heel bescheiden lier geplaatst, op de zijtorens bevinden zich bazuin blazende engelen. De middentoren van het rugpositief draagt eveneens een lier; zij is forser van proporties en voorzien van een draperie. Op de zijtorens van het rugwerk zijn instrumententrofee\u00ebn te zien. Er kan nog op worden gewezen dat het orgel steeds een porselein-witte kleur heeft gehad.",
  "Part06_064DeBilt": "Het front van dit orgel is een voorbeeld van een door de Lohmans veelvuldig gebruikt model, dat zij ook toepasten in onder meer Noordwijkerhout (1841) en Warmond (1842): een ronde middentoren, enigszins zijwaarts geholde tussenvelden en ronde zijtorens.\nDe decoratie is in grote lijnen gelijk aan die in Noordwijkerhout en Warmond, maar geeft de indruk iets grover te zijn uitgevoerd. Een karakteristiek element is de draperie met bladtak boven de tussenvelden. Ook het enigszins geabstraheerde bladwerk tussen de etages van de velden en de C-ranken in de toren met bloemen in de krullen zijn oude bekenden. Het is aardig met name de vleugelstukken van dit orgel te vergelijken met die in Noordwijkerhout en Warmond. De vormen, S-ranken, zijn vrijwel hetzelfde, maar door de wat robuustere uitvoering wordt hier toch een geheel ander effect bereikt. Dit past in de tendens van de tijd na 1840 in de richting van stevigere, zwaardere vormen. Men kan dat ook goed zien als men de torenconsoles in Warmond vergelijkt met die in De Bilt. Ook hier vrijwel dezelfde vormen, acanthuswerk met dubbele bladkransen, maar met een geheel andere uitwerking. Bekroningen ontbreken. Het is niet duidelijk of dit altijd zo is geweest.",
  "Part06_065Doesburg": "Dit front is een voorbeeld van het gebruikelijke vijfdelige Naber-model. Een van de dingen die aan dit orgel opvallen is de behandeling van de torenkappen die uit vier delen bestaan, waarvan het tweede en derde sterk inspringen. Een aanzet tot deze opbouw was reeds te zien in de St-Joris te Amersfoort (1845), maar hier is alles meer uitgesproken. Ook bij dit orgel weer acanthusbladeren in de torenkappen als een wezenlijk onderdeel van de decoratie, hier alleen frontaal aangebracht. De blinderingen zijn tamelijk bescheiden en bestaan uit bladranken, waarin hier en daar C-voluten zijn verwerkt. Het snijwerk boven de tussenvelden lijkt op dat te Bussloo (1846) en heeft de vorm van een S-vormige bladtak. Deze is hier echter gevarieerder van vorm. De vleugelstukken, die bestaan uit S-vormige bladranken, lijken op die in Voorst (1843), maar zijn iets sierlijker. De consoles onder de torens zijn tamelijk vlak en ontberen de door Naber meestal aangebrachte dubbele bladkransen. Op de middentoren een uit vuur opstijgende zwaan, symbool voor Martin Luther. Op de zijtorens bevinden zich instrumententrofee\u00ebn.",
  "Part06_066Drachten": "Dit orgel heeft een front van het door Van Dam in de jaren veertig zo vaak gebruikte model met gedeelde middentoren. Direct eraan vooraf gingen de instrumenten in Vrouwenparochie (1844) en Sint Jacobiparochie (1845). Met eerstgenoemd orgel deelt het de proporties, met laatstgenoemd instrument ten dele de ornamentiek. Anders dan bij de twee zojuist genoemde orgels, zijn de tussenvelden hier vlak.\nDe decoratie is van een grote verfijning. Het blinderingssnijwerk vertoont grote overeenkomsten met dat in Sint Jacobiparochie. Ook hier is de S-voluut een belangrijk element in het snijwerk. Zij is echter minder dominerend dan in Sint Jacobiparochie, waar zij in alle blinderingen voorkomt. Zij ontbreekt hier in de benedenblinderingen van beide etages van de tussenvelden en in de bovenblinderingen van de bovenvelden. Daar vindt men uitsluitend scherp gesneden eikenblad. De overige blinderingen stemmen met die in Sint Jacobiparochie overeen. Aan de pijpvoeten in de torens wordt de S-voluut gecombineerd met eikenblad, terwijl boven in de torens en de benedenvelden door de binnenste krullen van de voluten gevlochten bladslingers zijn gehaald, zulks weer in combinatie met eikenblad. De bladvormige consoles onder de torens, die in pijnappels eindigen, zijn bescheiden van omvang. De vleugelstukken zijn zeer discreet van vorm en bestaan uit fraaie bloemenslingers die uiteindelijk terecht komen op een bescheiden zijvoluut met een stervormig bloemmotief. Aandacht verdient nog het snijwerk op de bovenlijst van de borstwering, bestaande uit paren krakelingvormige ranken, die uit een middensteel ontspringen en enige associaties oproepen met een ionisch kapiteel.\n\nNiet gepubliceerde bron\nGegevens verstrekt door H. Hasper, Drachten\n\nOrgelnummer 609",
  "Part06_067Gulpen": "Dit orgel is in zijn frontopbouw sterk verwant aan het iets oudere M\u00fcller-orgel in Eys (ca 1843), terwijl het ook enige trekken gemeen heeft met het orgel in Landgraaf-Schaesberg (1843). De torens hebben hier echter een sterkere ronding, terwijl de tussenvelden breder zijn. Het voornaamste verschil is echter de decoratie. Deze is in Gulpen uiterst sober. Evenals in Eys, ziet men hier in de onderkas rozetten, en wel onder de tussenvelden. Hun model is veel eenvoudiger dan in Eys. De consoles onder de torens zijn eveneens verwant, maar ook weer veel eenvoudiger. Van klassieke kapitelen of neogotische spitsbogen, zoals in Eys en Landgraaf, is hier geen sprake. Boven de tussenvelden ziet men eerst een slanke draperie in S-vorm, daarboven een eenvoudig rasterwerk en tenslotte een zeer slanke S-voluut. De blinderingen in de torens hebben hetzelfde rasterpatroon. Juist aan zijn grote eenvoud ontleent dit waardige orgelfront zijn werking.",
  "Part06_068HaastrechtRK": "Voor dit orgel grepen Stulting & Maarschalkerweerd terug op het hoofdwerkfront van het door hun leermeester Jonathan B\u00e4tz in 1840 voltooide orgel in de Nieuwe Kerk in Delft (deel 1819-1840, 384-387). Het voornaamste verschil is dat de 16-voets zijtorens van het Delftse orgel hier zijn vervangen door acht-voets torens, waardoor hun voetlijsten op \u00e9\u00e9n lijn kwamen te liggen met die van de middentoren en de tussenvelden. Voor het overige zien wij hier de voor het Delftse orgel karakteristieke dubbele tussenvelden, die tezamen een labiumverloop hebben in de vorm van een flauw gebogen omgekeerde V. Aan de bovenzijden sluiten deze velden recht af. In Delft worden zij gescheiden door een slanke ronde zuil, in Haastrecht geschiedt dat door een stijl. Alle stijlen stijlen zijn voorzien van eenvoudige kapitelen.\nDe decoratie vertoont ook grote overeenkomsten met het Delftse instrument. Zo wordt ook hier de ruimte tussen de torens opgevuld door forse opengewerkte S-voluten. De gebruikte vormen verschillen enigszins. Evenals in Delft beginnen en eindigen deze voluten met een krul. Het snijwerk binnen deze voluten vertoont echter een andere vormgeving dan dat in Delft. vinden wij ook aan de pijpvoeten in de tussenvelden, zulks ook naar analogie van het Delftse orgel. De blinderingen in de torens wijken iets af. Weliswaar hebben deze hier, evenals in Delft, de vorm van C-voluten, maar terwijl die in Delft gesloten zijn, hebben zij hier een uiterst slank en doorzichtig karakter. De consoles onder de torens zijn voorzien van eenvoudig bladwerk. De wangstukken zijn bij de restauratie in 1978 aangebracht, evenals de vazen op de zijtorens en de cartouche op de middentoren.\nNa de bouw van dit orgel zou Pieter Maarschalkerweerd het Delftse frontconcept nog enige keren als uitgangspunt nemen, maar dan in een vereenvoudigde variant, die overigens wel teruggaat op B\u00e4tz..",
  "Part06_069Heerde.HRV": "Zoals dit orgel zich thans vertoont, is het een resultaat van een ingrijpende verbouwing en vergroting uit 1964. Wil men een indruk krijgen van het door Holtgr\u00e4ve geconcipieerde orgelfront, dan late men in gedachte rugpositief, bovenwerk en pedaaltorens weg. Verder dient men zich voor te stellen dat de onderkas lager was en onder de geronde zijvelden doorliep.\nDit orgelfront was een tweelingbroer van dat van het hoofdwerk in de Bergkerk in Deventer (1843), dat op zijn buurt was ontleend aan het rugpositief in de St-Lebu\u00efnus in dezelfde stad (1839, deel 1819-1840, 368-370). Wij zien hier dus een ronde middentoren, gedeelde vlakke tussenvelden met naar het midden aflopende labia, ronde zijtorens en geronde zijvelden van dezelfde hoogte als de zijtorens met een verkropping in de kappen.\nHet blinderingssnijwerk vertoont grote overeenkomst met dat in de Bergkerk, maar het is, in overeenstemming met de stilistische ontwikkelingen van deze tijd, iets plastischer geworden. Dit valt vooral op bij het eikenbladwerk bij de pijpvoeten in de torens. Vergeleken met de bescheiden takjes in Deventer, springen hier forse ranken vrolijk omhoog. Evenals in de Bergkerk, worden de eikentakken onder in de torens door strikken bijeengehouden. Ook bij de pijpvoeten in de velden zijn de eikenbladeren voller. Net als in de Bergkerk ziet men op de scheiding tussen de etages van de velden een combinatie van eikentakken en een gestileerde S-vormige bladrank, een vorm die ook hier boven in de zijvelden terugkeert. De bovenblinderingen in de torens lijken sterk op die in de middentoren van het rugpositief van de Bergkerk: twee S-voluten die in het midden bij een klein bladelement samenkomen. De krullen tussen de torens zijn bijna gelijk aan die in de Bergkerk. De vleugelstukken bestonden uit twee uit elkaar voortkomende plastische S-ranken, de grootste boven, de kleinere beneden. Zij zijn thans niet meer aan het orgel te zien. De consoles onder de torens vertonen vrij vlak acanthuswerk en eindigen in een bladvormige druiper.\nOok het andere Holtgr\u00e4ve-orgel in Deventer, dat in de St-Lebu\u00efnus, heeft hier zijn invloed gehad. Evenals daar zijn hier twee engelen op sofa's neergestreken, om vanuit die tamelijk ongemakkelijke positie de bazuin te blazen. Op de middentoren bevonden zich twee musicerende putti. Een ervan zit nu op de middentoren van het rugpositief, de andere bevindt zich boven op het nieuwe bovenwerk.\nBij de vergroting van 1964 heeft men gepoogd aansluiting te vinden bij de vormgeving van het oude werk, dat men zoveel mogelijk heeft willen respecteren. De proporties van de nieuwe delen, met name rugwerk en bovenwerk, en daarmee van het geheel zijn echter zo ongelukkig, dat het orgel thans, ondanks zijn imposante omvang, een weinig overtuigende indruk maakt.",
  "Part06_070Monster": "Een typisch Zuid-Nederlands front van een model dat Loret vaker toepaste. Een verlaagde ronde middentoren met slechts drie pijpen, vlakke ongedeelde tussenvelden en forse ronde zijtorens met vijf pijpen. Opvallend is vooral de vorm van de bovenlijsten van de tussenvelden: enorme S-voluten die het geheel een enigszins \u2018swingende\u2019 werking geven. De eronder aangebrachte blinderingen vertonen twee forse C-voluten, afgewisseld met bladwerk. Vergelijkbare voluten en bladwerk, maar nu ook aangevuld met rozetten, zijn te vinden in de torens. Zoals gebruikelijk bij Zuid-Nederlandse orgels, ontbreken blinderingen aan de pijpvoeten. De consoles onder de torens vertonen gedeeltelijk sterk omkrullende acanthusvormen. Op de middentoren een lier met lauwerkrans. De robuuste decoratie past goed in de tendensen van de jaren veertig naar zwaardere, meer barokke vormen. Vergelijk ook het iets jongere orgel in Ginneken (1849). In later werk zal Loret zich weten te verzekeren van de medewerking van beeldsnijders met een weliswaar ook robuuste, maar tegelijkertijd verfijndere werkwijze.\n\nNiet gepubliceerde bron\nparochie-archief Monster, orgeldossier 1844-1922",
  "Part06_071Neerloon": "",
  "Part06_072SintJacobiparochie": "De indruk die dit orgel maakt wordt in sterke mate mede bepaald door de monumentale omlijsting die de architect van de kerk, Thomas Romein, ervoor heeft ontworpen: een tempelvormige portiek met aan weerszijden gekoppelde zuilen, van een wat moeilijk te defini\u00ebren orde, die een boog dragen, een typisch Romeins motief. Als decoratie dienen S-voluten en bladvormige acroteria. Men zou verwachten dat Romein ook een kas voor het orgel ontwierp, maar dit is niet het geval. Aanvankelijk was het zelfs de bedoeling om het oude orgel in de nieuwe kerk te herplaatsen. Op de ontwerptekening van Romein is het nog aangegeven. Men ziet daar een front in de vormgeving van de Bader-school, dat vermoedelijk was vervaardigd door Jan Harmensz Kamp die in 1717 aan het voormalige orgel in Sint Jacobiparochie werkte. Spoedig moet echter de wens naar voren zijn gekomen om een nieuw orgel in de nieuwe kerk te plaatsen.\nToen Van Dam de opdracht had gekregen om het orgel met gebruikmaking van veel oud materiaal nieuw te bouwen, gaf hij het een front van het inmiddels bijna standaard geworden vijfdelige type met gedeelde middentoren. De sierlijkheid van het enige jaren oudere orgel in Franeker (1842) heeft hier weer plaats gemaakt voor een strakke opbouw \u00e0 la Grijpskerk (1832, deel 1819-1840, 283-285). De tussenvelden vertonen nog maar een lichte holling, terwijl de etages zijn gescheiden door recht geplaatste lijsten.\nHet fraaie blinderingssnijwerk vertoont enige overeenkomst met dat in Franeker. Men ziet hier als dominerend element forse S-voluten met krullen. Aan de pijpvoeten en boven in de velden zijn deze verrijkt met doorluchtig eiken bladwerk; boven in de torens zijn aan deze twee elementen ook nog gevlochten bladslingers toegevoegd. Voor vleugelstukken was hier door de plaatsing in een Romeins zuilenportiek geen plaats. De consoles onder de torens zijn zozeer afgevlakt dat zij nauwelijks opvallen.\nOpmerkelijk zijn de drie enorme bekronende beelden, zich niet binnen de portiek willen voegen. Het linker beeld heeft een spiegel in de rechterhand, vaak een symbool van de waarheid, en in de linker een boek met twee bijbelteksten, op de linker pagina Spreuken 12:17, 'Wie waarheid voortbrengt, maakt gerechtigheid bekend\u2019 en op de andere bladzijde Johannes 5:39, 'Onderzoekt de Schrift, want die zijn het die van Mij getuigen'. De middelste figuur heeft een toorts in de rechterhand, terwijl de rechter figuur in de rechterhand een boek heeft en in de linker een olijfblad. Wij hebben hier te maken met de in deze tijd opkomende cyclus van de waarheid, de godsvrucht (met fakkel) en de godsdienst (met blad).",
  "Part06_073Voerendaal": "Een orgel met een vijfdelig front in een sobere voorname vormgeving. In overeenstemming met de Zuid-Nederlandse orgel radities van deze tijd zijn de drie torens rond en de tussenvelden ongedeeld. De velden worden aan de bovenzijde afgesloten door gesloten ingezwenkte lijsten. In de onderkas bevindt zich een pijpenfront dat is voorzien van doorbuigende, schuin geplaatste bovenlijsten met lambrequins; het geheel doet wat gordijnachtig aan. De decoratie is sober. De bovenblinderingen van de velden hebben, evenals bij het onderpositief, de vorm van lambrequins. Boven in de torens ziet men slanke draperietjes, afgewisseld met bloemmotieven. Blinderingen aan de pijpvoeten ontbreken. De vleugelstukken bestaan uit twee gesloten panelen waartegen twee aan elkaar gekoppelde S-voluten zijn aangebracht, waarvan een druivenrank neerhangt.\nMen lette nog op de dubbele lijst onder de pijpvoeten, die, ofschoon de onderste lijst nogal smal is, vooral bij de torens duidelijk spreekt, en kan worden opgevat als een late echo van de Weidtmann-traditie die ook nog in de 19e eeuw leefde. De consoles onder de torens zijn voorzien van eenvoudige cannelures. Karakteristiek zijn nog de verdiepte panelen tussen deze consoles.",
  "Part06_074bemelen": "De bouwer van dit orgel is niet bekend. Het front is typerend voor de Zuid-Nederlandse orgelbouw van de late 18e en vroege 19e eeuw. Dit model, met licht ingesnoerde onderkas, drie ronde torens en brede ongedeelde tussenvelden met zware gesloten inzwenkende bovenlijsten, is tot ver in de 19e eeuw door verscheidene orgelmakers toegepast. Te noemen zijn Arnold Clerinx, Mathieu van Dinter en Lambertus Vermeulen. De decoratie is terughoudend en voornaam. De gesloten blinderingen, die zoals in de Zuidelijke Nederlanden gebruikelijk, alleen aan de pijpuiteinden zijn aangebracht, bestaan uit C-voluten, afgewisseld met gestileerde plantenmotieven. In de torenkappen zijn tandlijsten aangebracht. De vleugelstukken bestaan uit een langgerekte C-voluut met bladrank, die beneden overgaat in een forse plantenkrul met ovaal bloemenrozet. De consoles onder de toren zijn voorzien van cannelures. Aardig detail is de manier waarop het lijstwerk van het paneel onder de middentoren om de druiper van de console is heengeleid.",
  "Part06_075Diepenveen": "Een typisch Zuid-Nederlandse kas, met een ronde middentoren van vijf pijpen, brede ongedeelde tussenvelden en ronde zijtorens van vijf pijpen. De velden worden aan de bovenzijde afgesloten door brede binnenwaarts gebogen lijsten die bij de middentoren aansluiten in een krul. De torenkappen, in hun bovengedeelte vrij sterk uitkragend, zijn voorzien van tandlijsten. De onderkas is ingesnoerd.\nDe decoratie is sober. Fraai is de manier waarop de stijlen van de torens zich nog in verkropte vorm in de onderlijst voortzetten. De consoles eindigen in pijnappels.  Boven de tussenvelden is een brede bladpartij aangebracht. Boven in de torens ziet men bladwerk met een strik van een meer conventioneel karakter. De vleugelstukken bestaan uit een sierlijke rank, die van een krul overgaat in bladwerk, waaraan muziekinstrumenten zijn opgehangen.",
  "Part06_076harmelen": "",
  "Part06_077Hekendorp": "Een sobere orgelkas met een vijfdelige opbouw bestaande uit een ronde middentoren, ongedeelde holle tussenvelden met gesloten bovenlijsten en ronde zijtorens. De torenkappen met hun verspringende lijsten zijn tamelijk fors, wat vooral bij de zijtorens opvalt.\nDe decoratie, voor zover bewaard gebleven, is vrij sober. Boven de tussenvelden een simpele S-vormige rank en in de zijtorens twee vegetatieve C-voluten die in het midden samenkomen. De blindering van de middentoren is in 1996 nieuw aangebracht en vertoont hetzelfde model als die in de zijtorens. De consoles onder de torens zijn van cannelures voorzien. De vleugelstukken, die niet verder reiken dan de bovenlijsten van de borstwering, bestaan uit een S-voluut van een model dat in het snijwerk op de borstwering terugkeert. Op de drie torens ziet men buikige vazen.\nAls maker van deze orgelkas is de orgelbouwer Vollebregt gesuggereerd. De vormgeving ervan ondersteunt deze veronderstelling niet. Vollebregt past slechts zelden ongedeelde tussenvelden toe en wanneer hij het al doet zijn de proporties anders. Gesloten bovenlijsten, zoals hier toegepast bij de tussenvelden, komen bij Vollebregt niet voor. Dat geldt ook voor de gecanneleerde consoles onder de torens.",
  "Part06_080Stevensweert": "Een voorbeeld van het eenvoudige driedelige fronttype, zoals dat in de Zuidelijke Nederlanden werd toegepast. Het omvat een ronde middentoren van vijf pijpen en twee brede ongedeelde zijvelden met een schuin aflopende bovenlijst. De stijlen zijn tamelijk breed en worden aan de buitenzijde bekroond door een smaller vierkant bovenstuk. Zoals gebruikelijk bij Zuid-Nederlandse orgels, ontbreken blinderingen bij de pijpvoeten. Boven de velden is een decoratie aangebracht die bestaat uit drie voluten, op ingenieuze wijze gecombineerd met bladwerk. De blinderingen in de toren zijn opgebouwd uit telkens twee gekoppelde C-voluten, met in het midden een bladpartij. De vleugelstukken zijn ook weer vernuftig van opbouw: een langgerekte S-voluut, een aantal vruchten en een forse meanderachtige krul onderaan.  Het omvangrijke opzetstuk voor de klaviatuur vertoont moeilijk benoembare abstracte vormen en valt vooral op door de grote krul in het midden boven het Nederlandse rijkswapen. De eenvoudige galerij met simpele pilasters en ruitvormige opgelegde panelen vormt met haar terughoudende waardigheid een passende ondersteuning voor dit sobere, maar sierlijke orgel.",
  "Part06_081Thorn": "Een laat voorbeeld van een 'klassiek' kabinetorgel. Het valt op door zijn front met drie velden, die elk een V-vormig labiumverloop hebben. In de oudere kabinetorgelbouw vindt men dat vrijwel nooit. De blinderingen hebben de vorm van gekoppelde S-voluten, met in het midden een palmet. Op de stijlen zijn boven en onder krakelingachtige voluutfiguren aangebracht. Al dit snijwerk is tamelijk grof. De deuren zijn voorzien van glazen ruiten, zodat ook in gesloten staat het pijpenfront zichtbaar blijft. De kap ten slotte vertoont een sober gebogen profiel, terwijl de hoeken zijn afgerond.\nDe onderkast is zeer sober behandeld met twee deuren en afgeronde hoeken. Zij rust op ronde tapse poten. De zijpanelen van de onderkast lopen naast het klaviergedeelte nog een eind door.\nIn aanmerking genomen het 'klassieke' karakter van dit orgel, de ronde vormen van de kast en het vrij grove snijwerk, lijkt een datering op omstreeks 1845 aannemelijk.",
  "Part06_082Waalre": "",
  "Part06_083ZaandamGER": "Een raadselachtig orgel, waarvan de oorsprong onbekend is. Vast staat alleen dat het in 1889 als gebruikt orgel is geplaatst door de Gebr. Franssen uit Roermond. Waar de firma Franssen het instrument vandaan heeft gehaald, kon tot nog toe niet worden achterhaald. Hoofdvorm noch detaillering geven een aanwijzing over de maker. Kunnen de Gebr. Franssen een eigen gebruikt instrument aan Zaandam hebben gesleten? Gezien de vormgeving van de oudere instrumenten van deze firma, is ook dat onwaarschijnlijk. Misschien moet de bouwer worden gezocht onder de Duitse orgelmakers die een groot deel van de 19e eeuw werkzaam waren in het Limburgs-Duitse grensgebied.\nHet orgel heeft een vijfdelige opbouw met drie ronde torens, vlakke gedeelde tussenvelden, beide met naar het midden aflopende labia, die echter niet parallel lopen. De etages van de velden worden gescheiden door rechte lijsten; aan de bovenzijden worden de velden afgesloten door gebogen, even inzwenkende gesloten lijsten.\nDe decoratie is tamelijk rijk; de weelderige vlezige vormen van de belangrijkste versierende elementen wijzen in de richting van de barokkiserende tendensen die vanaf ca 1835 \u00e0 1840 steeds sterker worden en de neoclassicistische vormentaal van Empire en Biedermeyer geleidelijk overvleugelen. Er is overigens een opmerkelijk contrast tussen de benedenblinderingen en de bovenblinderingen in de velden enerzijds en het snijwerk boven in de torens anderzijds. De blinderingen aan de pijpvoeten hebben de vorm van sobere doorzichtige S-ranken met enig vrij rudimentair en bovendien vrij grof uitgevoerd bladwerk. Bij de overgang tussen de etages van de tussenvelden is geen blinderingssnijwerk aangebracht. Onder de afsluitlijst van de bovenvelden ziet men eerst opengewerkte golfranken en daaronder een serie hangende bladeren, waarschijnlijk op te vatten als gestileerde acanthusbladeren. De bovenblindering van de middentoren heeft als hoofdmotief twee in het midden tegen elkaar aanliggende S-ranken, die door een krans van bladeren en vruchten bijeen worden gehouden. Elke rank is met haar boven-uiteinde door een in de hoek aangebrachte krulrank heen gestoken. Het door elkaar heen gaan van de decoratieve-elementen is ook bij de bovenblinderingen in de zijtorens te constateren. Hier ziet men twee acanthuspartijen die in het midden met krullen bij elkaar komen; de bovenste twee krullen liggen bijeen, de onderste twee proberen elkaar te ontwijken en worden door een ovale band bijeengehouden. Op elk der stijlen zijn twee gestileerde bladpartijen aangebracht in de vorm van een langgerekte ruit, met in het midden een rozet en voorts drie kleine rozetten. Vergelijkbare bladpartijen, maar dan van een rechthoekig model, ziet men op de tussenlijsten van de velden en op de bovenlijsten van de torens.\nDe gesloten vleugelstukken bestaan uit een drietal naar buiten geopende C-voluten en eindigen boven en onder in een vrij strakke krul en bieden in hun grootste holling ruimte aan de vruchten des velds. Eigenaardig is nog de decoratie boven in de vleugelstukken, een soort opgelegde cannelures met rozetjes ertussen. Of moeten dit gestileerde orgelpijpen verbeelden?\nDe consoles onder de zijtorens hebben ronde profielen en eindigen in een plantaardig motief. De middentoren is echter voorzien van een opmerkelijke cartouche waarvan de lijst door twee S-ranken waarvan bloemen afhangen, wordt omvat. Aan de bovenzijde merkwaardig omkrullend bladwerk. Op de drie torens zijn vuurpotten aangebracht. Het gebruik van neobarokke vormen, in een over het algemeen wat grove uitvoering, in combinatie met nog enige terughoudender vormen, suggereert een datering omstreeks 1845. Een in meerdere opzichten merkwaardig orgel dat hopelijk zijn geheimen nog eens zal onthullen.",
  "Part06_084Bussloo": "Een orgel met een voor Naber typerende opbouw, waarbij de tussenvelden een smallere en slankere indruk maken dan bij de aan dit orgel direct voorafgaande Naber-instrumenten van dit type. De tussenvelden bevatten slechts acht pijpen, de orgels in Kampen, Lutherse Kerk en Voorst (beide 1843) hebben er negen die bovendien kleiner zijn.\nOok bij dit orgel de voor Naber zo kenmerkende  acanthusbladeren in de torenkappen. Zij zijn hier heel wat bescheidener dan in Voorst. Zij worden van de blinderingen gescheiden door een breed gesloten gedeelte met een uitstekende lijst in het midden. De blinderingen zijn tamelijk uniform en bestaan grotendeels uit bebladerde S-voluten die eindigen en beginnen in krullen van verschillende omvang. Nieuw voor Naber is de vorm van het snijwerk boven de tussenvelden: een eenvoudige S-vormige bladrank. Vleugelstukken ontbreken thans. Het is niet bekend of zij er ooit zijn geweest. De middentoren kan, gezien de beperkte hoogte van het kerkgewelf, nooit een bekroning hebben gehad. Hoe dat met de zijtorens was gesteld, is niet bekend. Tegen de balustrade van de gaanderij is het wapen aangebracht van de schenker, Baron Van Wijnbergen.",
  "Part06_085Brummen": "Sinds 1937 hangt het front van dit orgel, beroofd van zijn galerij met zuilen, op een wat zonderlinge wijze aan de wand. Het lijkt op het eerste gezicht bijna identiek aan dat in Heerde (1845) in zijn oorspronkelijke staat; het heeft dezelfde zevendelige opbouw met drie ronde torens en geronde zijvelden. Toch is deze indruk bedrieglijk; er zijn verschillen van belang. In de eerste plaats zijn de tussenvelden hol, wat in de onderkas zijn voortzetting vindt, en in de tweede plaats is de middentoren ten opzichte van de zijtorens hoger. Daardoor maakt het orgel in Brummen een sierlijker indruk.\nHet snijwerk is sterk verwant aan dat te Heerde. Ook hier bij de pijpvoeten forse eikenbladranken, bij de torens door een strik bijeengehouden. Bij de benedenvelden zijn de eikenranken zowel aan pijpvoeten als aan pijp uiteinden gecombineerd met krullen. De bovenblindering in de middentoren bestaat in hoofdzaak uit twee grote krakelingvormige voluten en wijkt daarmee af van Heerde. De overige torenblinderingen vertonen met laatstgenoemd orgel meer overeenkomsten. De grote krullen tussen de torens zijn van een door Holtgr\u00e4ve vaak toegepast model en lijken ook hier op G-sleutels. Zij maken een iets rijkere, maar ook iets grovere indruk dan die in Heerde. In het algemeen kan men zeggen dat de ornamentiek bij Holtgr\u00e4ve sinds de Bergkerk in Deventer (1843) aan plastische werking heeft gewonnen, maar aan verfijning heeft verloren. Oorspronkelijk was het orgel voorzien van vleugelstukken; zij moeten ongeveer van het model van die in Heerde zijn geweest. Evenals in Heerde bevonden zich in Brummen op de zijtorens beelden van bazuinblazende engelen op een sofa. Op de middentoren was een muziekinstrumententrofee aangebracht. Deze instrumenten zijn verklonken en de engelen zijn weggevlogen. Het uiterlijk van het orgel is al met al nog slechts een schaduw van wat het eens is geweest.",
  "Part06_086Delft": "Een zeer simpel front van drie vlakke velden. Het heeft oorspronkelijk vijf velden gehad en diende waarschijnlijk als schijnfront voor een kabinetorgel. Bij de bouw van een nieuw orgel in 1873 werd dit front in gereduceerde vorm opnieuw gebruikt. Het middenveld was oorspronkelijk bekroond door een brede, aan de zijkanten uitstekende lijst met acroteria. Op de hoekstijlen waren lieren aangebracht. Men heeft hier te maken met het neoclassicisme op zijn allereenvoudigst. Bij de overbrenging naar de Oude Kerk in 1962 heeft men het front beter met de kas ge\u00efntegreerd en verder het neoclassicistische karakter versterkt. Het middendeel kreeg een tempelveld met compleet dak erachter. Het wordt thans bekroond door een bescheiden vaas. Op de zijstijlen werden knopvormige bekroningen aangebracht. De vleugelstukken zijn origineel; zij hebben de vorm van een sierlijk S-krul met een rozet en een daaruit ontspringend bloemmotief. De tribune is nieuw.",
  "Part06_087Deurne": "Evenals bij het iets oudere orgel in Haastrecht (1845), grepen Stulting & Maarschalkerweerd hier terug op een concept van hun leermeester Jonathan B\u00e4tz. Uitgangspunt daarvoor was het hoofdwerk van het orgel in de Nieuwe Kerk in Delft (1840, deel 1819-1840, 384-387). De opzet daarvan bleek bij weglating van de zijtorens goed bruikbaar voor kleinere orgels. B\u00e4tz zelf heeft een dergelijk ontwerp nog gerealiseerd in 1841 bij het orgel in de Willemskerk te Batavia (thans Immanuelkerk, Jakarta), terwijl het verschillende keren is toegepast door zijn opvolger C.G.F. Witte. Stulting & Maarschalkerweerd zagen kennelijk ook iets in deze vereenvoudigde versie van het Delftse concept, want zij hebben deze verschillende keren toegepast, het eerst bij het niet meer bestaande orgel voor de Hervormde Kerk in Driebergen (1841). Voor de kapel van het pensionaat van de Zusters van Amersfoort ontwierpen zij een kleine versie van dit fronttype. Men ziet een ronde middentoren, geflankeerd door telkens twee gekoppelde ongedeelde velden met rechte bovenlijsten, waarin de pijplabia tezamen een gebogen omgekeerde V vormen. De decoratie herinnert aan het orgel in de St-Barnabas in Haastrecht. Transparante C-voluten in de torens en zwaardere S-voluten onder in de velden. Het orgel van Batavia, dart een vergelijkbaar ontwerp heeft, draagt als bekroning van de velden een zware S-voluut, die bij de middentoren begint met een forse krul en op de hoeken eindigt in een acroterion. Stulting & Maarschalkerweerd nemen het acroterion over, maar houden zich verder aan de bekroning zoals die in Delft is toegepast: een S-vorm, die op de hoeken begint met een gesloten ronding en bij de torens eindigt in naar buiten gekeerde kleine krul. De vleugelstukken, die te Batavia ontbreken, hebben de vorm van gekoppelde S-ranken. Onder de toren een console met bladwerk en onder elk der velden een rechthoekig vak met snijwerk, mogelijk een verre echo van het doorlopende fries onder de voetlijst van het orgel in Batavia.",
  "Part06_088Grave": "Een merkwaardig front dat weliswaar verschillende typische Smits-elementen vertoont, maar toch een geheel eigen karakter draagt. Het middendeel bevat een ronde middentoren, gedeelde achterwaarts geholde tussenvelden en ronde zijtorens. Opvallend zijn de hoge rijk geprofileerde kappen, waardoor het geheel onmiddellijk aan Winssen (1844) doet denken. Eigenaardig is de vlakke tussenetage tussen het front en de onderkas. In Boxtel (1842) treft men iets vergelijkbaars aan, maar daar is de tussenetage  met lofwerk opengewerkt, waardoor het contrast met de aangrenzende delen minder sterk is.\nDit geheel wordt begeleid door twee brede holle velden met ingezwenkte bovenlijsten, waarvan de onderlijst in \u00e9\u00e9n lijn ligt met de bovenlijst van de onderkas. Zij zetten dus lager aan dan de velden en torens van de middenpartij. Op de hoeken eindigen zij in forse, schuin geplaatste pilasters met een compleet hoofdgestel. Is dit een geheel nieuwe inventie van de orgelmaker of was ouder werk hier zijn uitgangspunt? In zijn eerste orgel te Reek (1829) waren ook brede zijvelden te vinden, die echter op \u00e9\u00e9n lijn lagen met de voetlijst van de middentoren (de tussenvelden hadden verhoogde frontstokken).  Bij Smits' uit 1833 daterende orgel in Gemert (deel 1819-1840, 296-298) werd op dit schema voortgewerkt. De tussenpilasters vervielen en werden vervangen door pijptorens, terwijl op de hoeken smalle pilasterachtige stijlen werden aangebracht. In het in 1839 gebouwde orgel in Sint Oedenrode werden deze zijstijlen vervangen door forse zuilen met hoofdgestel (deel 1819-1840, 371-373). Daardoor werd de  zijafsluiting sprekender. Men zou dus de opzet van Grave als een directe navolging van Sint Oedenrode kunnen aanzien, maar dan met zijpilasters in plaats van zijzuilen. Doordat de velden echter lager aanzetten en een vrij forse holling vertonen, is de indruk radicaal verschillend. Kan Smits behalve uit eigen oeuvre ook uit  andermans werk hebben geput voor inspiratie? Het lijkt er wel op. Bezien wij eens het in 1776 gebouwde K\u00f6nig-orgel in de St-Steven in het naburige Nijmegen (deel 1769-1790, 134-138). Daar zien wij bij het hoofdwerk een vijfdelige middenpartij, waar tussen de bovenlijst van de onderkas en de voetlijsten van de pijptorens en -velden een breed, in dit geval opengewerkt, paneel is aangebracht. Dit geheel wordt geflankeerd door twee forse gebogen velden met inzwenkende bovenlijsten, die aanzienlijk lager aanzetten dan de middenpartij en worden afgesloten door brede stijlen, waartegen halfzuilen zijn aangebracht. Alles ongeveer dezelfde elementen als in Grave. De visuele werking van beide orgels is dan ook duidelijk verwant. Het kan haast niet anders, of Smits heeft met het Nijmeegse concept in het hoofd zijn idee\u00ebn voor het Graafse orgel uitgewerkt.\nOpvallend zijn de rondbogige doorgangen in de onderkas, iets dat men bij Smits zelden zal aantreffen. Zij hebben natuurlijk een praktische functie, maar wellicht heeft Smits toch ook op deze manier een suggestie van insnoering van de onderkas willen geven, om het geheel niet te massief te maken.\nHet in 1981 aangebrachte rugwerkkasje past slecht bij Smits' concept. Het in 1866 verwoeste rugpositief moet veel groter zijn geweest, zoals duidelijk uit een direct na de ramp gemaakte foto blijkt. Gezien Smits' gewoonte om bij de middentorens van hoofdfront en positief een spel van beweging en tegenbeweging te spelen, mag men redelijkerwijs aannemen dat het oorspronkelijke rugwerk in Grave een verlaagde middentoren heeft gehad. Waarschijnlijk is de kas is vervaardigd door de schrijnwerker J.F. Beuijsen, die in deze tijd regelmatig voor Smits werkte. Als makers van de decoratie worden wel eens de Gebroeders Smits uit Cuyk genoemd, naamgenoten, maar geen verwanten van de orgelmaker.\nDe decoratie draagt in hoofdzaak een neobarok karakter. De torenblinderingen hebben twee, enigszins aan de ionische orde  herinnerende voluten met bloemen erin verwerkt, als centraal motief. Vandaar ontspringen bladranken die zich weer voluutachtig buigen. In de torenkappen ziet men een decoratie die zich het best laat omschrijven als uit een centraal plantaardig motief ontspringende S-ranken. De bij Smits veel voorkomende draperie\u00ebn zijn ook bij dit orgel te vinden en wel aan de bovenzijden van de velden, waar zij zijn opgehangen aan C-vormige lijsten die aan beide zijden in een krul eindigen. Aan de bovenzijden van deze lijsten zijn, zoals vaak bij Smits, bloemenslingers aangebracht. De etages van de tussenvelden worden gescheiden door een met rankwerk opengewerkte gebogen lijst, waaronder lambrequins. Onder de pijpvoeten in de middenpartij is een gevlochten bladkrans aangebracht. De consoles onder de torens bestaan uit vlezige acanthusbladeren die uitlopen in granaatappels. De bovenlijst van de onderkas is voorzien van eikenloof. Bij de onderkas vallen vooral de uit plantenvlechtwerk gevormde omlijstingen op. Merkwaardig zijn de versieringen onder de zijvelden; het lijken wel afgevlakte versies van de torenconsoles, waartussen een draperie is opgehangen. De aandacht verdienen met name de druipers onder de hoekpilasters. Men ziet daar een soort mand met vruchten, met aan het uiteinde een granaatappel. Vrijwel dezelfde decoratie is te vinden onder aan het basement van het Smits-orgel in Gassel (1846). Beide stukken snijwerk moeten vrijwel zeker van dezelfde hand zijn. Men lette nog op het opengewerkte paneel boven de klaviatuur met zijn rijk vertakte voluten. Tegen de hoekpilasters zijn beelden geplaatst, links Gregorius, rechts Ambrosius. In het nieuwe schijnrugwerk is een beeld geplaatst van Caecilia, vervaardigd in 1804 door Petrus Verhoeven.",
  "Part06_088aDenbosch": "Een verborgen kleinood, zo mag men deze schitterende kleine orgelkas wel noemen. Zij is het werk van de Bossche beeldhouwer Hendrik van der Mark (1821-1900), die als wees de school van de zusters in de Choorstraat had bezocht. Hoe oud kan zij zijn? Er wordt wel beweerd dat zij zou dateren uit 1874, toen een nieuwe kapel voor de zusters werd gebouwd. Dat is stilistisch gezien uitgesloten. Volgens overlevering zou het Van der Marks meesterproef kunnen zijn. Als men bedenkt dat deze zich in 1849 als zelfstandig beeldhouwer in Oirschot vestigde, moet de orgelkas in de Choorstraat van voor die tijd stammen. Stilistisch is daar veel voor te zeggen. De orgelkas zelf levert tenslotte het bewijs: in een cartouche onder de verhoogde frontstok van de middentoren is namelijk het jaartal 1846 te lezen.\nDe orgelkas draagt door haar grote rijkdom en verfijning alle kenmerken van een meesterproef. Van der Mark heeft duidelijk gekeken naar het rugpositief van het orgel in de St-Jan, vrijwel aan de overkant, maar van kopi\u00ebren is geen sprake. De opbouw van genoemd rugpositief wordt alvast niet gevolgd. Dit is zevendelig en omvat een ronde middentoren, driedelige gedeeltelijk gespiegelde tussenvelden, overhoekse spitse zijtorens en lagere geronde zijvelden. In de Choorstraat ziet men een eenvoudige vijfdelige opbouw van ronde middentoren, schuin geplaatste tweedelige holle tussenvelden en frontaal geplaatste ronde zijtorens. De drie torens hebben elk vijf pijpen. Van spiegelvelden is geen sprake.\nDe invloed van de St-Jan vinden wij voornamelijk aan de onder- en bovenzijde. De druipers onder de voetlijst hebben vrijwel hetzelfde model als die bij het kathedraal-rugwerk. Kijken wij verder naar boven, dan verdwijnen de overeenkomsten aanvankelijk. De buikige onderbouwen van de torens, de cherubijnenkopjes onder de middentoren en de daar aangebrachte guirlande zijn eigen inventies van Van der Mark en Vollebregt. Dat geldt ook voor de verhoogde frontstokken met hun snijwerk. Wel kan de detaillering van dit snijwerk met druivenranken en putti aan de St-Jan zijn ontleend.\nEen zeer opvallend element van het rugwerk in de St-Jan is niet overgenomen, de gedraaide kolommen. In plaats daarvan zien wij stijlen met rijke afhangende slingers met engelenkopjes. Bij de zijtorens bestaan deze slingers uit reeksen S-vormige ranken, bij de middentorens zijn zij strakker. De vormen zijn onmiskenbaar neobarok, maar hier en daar ziet men neoclassicistische elementen. De blinderingen zijn veel massiever dan bij het kathedraal-orgel. In de zijtorens bestaan zij uit gekruiste bladtakken, in de middentoren is een gevleugelde engelenkop het dominerende element. Boven de blinderingen is een smalle lijst aangebracht met snijwerk, waarboven een eierlijst. Dan wordt de overeenkomst met de St-Jan weer sterker. De frontons op de middentorens hebben namelijk hun equivalent bij het rugwerk in de kathedraal, maar de verschillen zijn toch ook aanzienlijk. Op de middentoren bij het rugwerk in de St-Jan zien wij een gebroken fronton, in de Choorstraat vertoont dit in het midden een lichte inwaartse buiging, terwijl de frontons op de zijtorens met hun forse ongebroken boogvorm triomfantelijk de levenskracht van de barok laten zien. Fraai zijn de van de middentoren afhangende festoenen. Men lette nog op de engelenkopjes die aan weerszijden van de kas een schuine blik de kerk in werpen. Zij hebben hun tegenhangers in de St-Jan, boven de lage zijvelden van het rugwerk. De vleugelstukken bestaan uit weelderige S-voluten met druiventrossen. Op de middentoren zit, op een kussen met engelenkopjes, Caecilia, dit keer voor de variatie eens met een luit. Op de zijtorens steken gevleugelde putti de trompet. De borstweringen van de gaanderij zijn voorzien van weelderige druivenranken waarin zich engeltjes ophouden, twee met een bazuin.\nDe ontleningen aan het St-Jans-orgel zijn duidelijk. Toch draagt het geheel een vooral barok stempel. Van der Mark heeft in dit proefstuk een overtuigend blijk van zijn meesterschap gegeven. Hoe jammer is het dat uit deze kostbare schrijn sinds jaar en dag geen muziek meer klinkt. Hopelijk zullen instrument en kas eens weer worden verenigd.",
  "Part06_089Megen": "Evenals het orgel in de St-Laurentiuskerk te Voerendaal (1845), werd dit orgel, afgaande op Broekhuyzen, door zijn bouwers omschreven als een 'oeconomie-werk'. Het lijkt dan ook wel enigszins op Voerendaal, maar is rijker van opzet en decoratie. Het zijn beide balustrade-orgels, maar waar in Voerendaal de onderkas is voorzien van een pijpenfront, is in Megen tussen de pilasters een cartouche met rijke omlijsting in een combinatie van voluutvormen aangebracht. De tekst, een chronogram dat het bouwjaar van het orgel vormt, luidt: 'Me Deo ConseCrata/C/eXaLtaVIt pIietas' (vrij vertaald: De vroomheid heeft mij opgericht en aan God gewijd).\nDe overgang van onderkas naar bovenkas lijkt op die in Voerendaal, met dit verschil dat hier de onderkas is ingesnoerd, wat overigens in Voerendaal oorspronkelijk ook het geval kan zijn geweest. Men ziet ook hier de verdiepte panelen tussen de torenconsoles en de Weidtmann-achtige dubbele onderlijst. In plaats van cannelures vertonen de consoles hier eenvoudige vlakke aan planten ontleende vormen.\nDe bovenkas is, evenals die te Voerendaal, vijfdelig met drie ronde torens en vlakke tussenvelden. De tussenvelden zijn hier echter gedeeld en vertonen een tegengesteld labiumverloop. De velden worden aan de bovenzijden afgesloten door gesloten, inzwenkende lijsten, die aan de bovenzijde zijn afgebiesd met gevlochten plantenslingers en aan de onderzijde met twee aaneengesloten S-voluten met bloemrozetten die een gestileerde bladrank doorsnijden. Hetzelfde ornament vindt men op de scheidingslijsten tussen de etages van de tussenvelden, die in hun vorm de bovenlijsten volgen. Dezelfde S-voluten, maar dan in een meer gecompliceerde samenstelling met een gevlochten plantenslinger, vindt men in de bovenblinderingen van de torens, waar aan de bovenzijden nog een lijst met hangende sferische driehoekjes is aangebracht. Blinderingen aan de pijpvoeten ontbreken. Genoemde decoratie past nog goed bij Empire of Biedermeier. Van een geheel ander karakter zijn de weelderige neo-Lodewijk XIV vleugelstukken, welker vormgeving aansluit bij die van de cartouche in de onderkas. Zij bestaan uit S-vormige bladranken, waarin op vernuftige wijze een gevleugelde engelenkop is verwerkt. Via een krul en een bescheiden bladrank gaan zij over in de S- en C-voluut die de vleugelstukken van de onderkas vormen. Ziet men in Voerendaal alleen een terughoudende Biedermeier-decoratie, hier gedeeltelijk ook nog Biedermeier in de blinderingen, maar dan gecombineerd met een meer neobarokke vormentaal in de vleugelstukken. Wij zijn hier waarlijk op de grens van twee werelden. Het lijkt er haast op dat aan hetzelfde orgel twee beeldsnijders hebben gewerkt.",
  "Part06_090Oirschot": "Van 1842 tot 1843 werd in het westelijk deel van de binnenstad van 's-Hertogenbosch een nieuwe kerk gebouwd gewijd aan St-Pieter, naar ontwerp van de architect J.H. Laffertee. Een rijke parochiaan, Martinus Franciscus de Wijs, schonk een groot bedrag voor een orgel in de nieuwe kerk. Nu was de schenker een broer van de deken van Boxtel, Franciscus Antonius de Wijs, in wiens kerk Frans Smits I enige jaren tevoren een nieuw orgel had gebouwd. Dit heeft waarschijnlijk de keuze van Smits als bouwer van het orgel bepaald.\nHet moest worden vervaardigd 'naar het model van het orgel in de St-Jan'. Deze eis had niet zozeer betrekking op het klinkende gedeelte als wel op het uiterlijk. Smits had dus iemand nodig om hem bij deze taak ter zijde te staan. Wie kan dat zijn geweest? Zijn naam is tot dusverre onbekend gebleven, maar een enigszins aannemelijke gissing is wellicht toch te maken. Het ging om een nogal prestigieuze opdracht voor een kerk in de hoofdstad van het gewest. Het ligt dan voor de hand te veronderstellen dat men zocht naar iemand met ervaring, die bij voorkeur afkomstig zou moeten zijn uit de eigen stad. Er is een figuur die aan deze critera voldoet: Louis Veneman (1818-1888). Deze uit Lille (Rijsel) geboortige beeldhouwer/schrijnwerker/architect  woonde al lang in Den Bosch en had zich daar reeds een goede reputatie verworven. Aan het begin van de jaren veertig leverde hij verschillende inrichtingsstukken voor de St-Jan. In 1845 maakte hij een nieuwe orgelkas en style corinthien voor de St-Jacob in zijn woonplaats. Ook in latere jaren zou hij regelmatig orgelkassen vervaardigen, onder andere voor Lodewijk Ypma. Gezien zijn staat van dienst zou Veneman zeker als vervaardiger van de thans in Oirschot aanwezige orgelkas in aanmerking komen. Door een vergelijking daarvan met werk waarvan Venemans auteurschap vaststaat, zou deze veronderstelling moeten worden getoetst.\nWat dit Smits-orgel vooral zo boeiend maakt, is dat men hier onder bijna ideale omstandigheden kan zien hoe 19e-eeuwse kunstenaars oudere voorbeelden herinterpreteerden. Herinterpreteren is inderdaad het goede woord, want van een letterlijke navolging is geen sprake, noch in het totale concept, noch in de detaillering.\nIn de eerste plaats is het front in de St-Jan een 24 voets front, terwijl het St-Pieters-orgel op 16 voet is gebaseerd. Het belangrijkste verschil betreft echter de opbouw van de hoofdkas. Bij het St-Jans-orgel is deze zevendelig: een ronde middentoren, gedeelde smalle tussenvelden, behandeld als spiegelvelden, gedeelde spitse torens en brede flauw gebogen zijvelden over de volle hoogte. Bij hun orgel maken Smits en zijn kasontwerper het geheel compacter. De spitse tussentorens komen te vervallen. Als compensatie worden de tussenvelden, die ook hier als spiegelvelden zijn behandeld, breder, terwijl ook de middentoren meer volume krijgt. Het St-Jans-orgel heeft namelijk in beide etages van de middentoren zeven pijpen, het St-Pieters-orgel beneden negen en boven elf pijpen. De zijvelden worden eveneens breder; in de St-Jan vijf pijpen, in de St-Pieter zes. De grotere breedte van genoemde onderdelen draagt er tezamen met de geringere hoogte toe bij dat het orgel in Oirschot naast onmiskenbare verticale accenten, toch ook een sterke breedtewerking heeft, terwijl in de St-Jan de hoogtewerking domineert. De breedtewerking wordt nog versterkt door de behandeling van de flanken. In de St-Jan ziet men naast de zijvelden gekoppelde zuilen in twee etages en op de achtergrond relatief bescheiden vleugelstukken. Smits doet dit anders. Hij haalt de gekoppelde zuilen als het ware uit elkaar en plaatst daartussen gebogen pijpvelden. Deze zijvelden worden aan de bovenzijde afgesloten door zich boven de zuilen verkroppende hoofdgestellen, die aan de binnenzijde sterk over de aangrenzende tussenvelden uitkragen. Dit zelfde uitkragen ziet men in de St-Jan, alleen zijn het daar de kappen van de tussentorens die dit effect bewerkstelligen. Doordat de zijvelden en vooral de tussenvelden veel breder zijn dan in de St-Jan, is hier het effect geheel anders. Het hoofdgestel van de zijvelden zet zich, afgezien van genoemde overkraging, niet boven de tussenvelden voort. Deze hebben als boven-afsluiting slechts tamelijk bescheiden lijsten, waarboven eveneens vrij bescheiden S-voluten. De voetlijst van de hoofdkas heeft ongeveer dezelfde breedte als die in de St-Jan. Daardoor spreekt deze hier veel sterker en wordt met name door de brede rechte hoekstukken de ronding van de zijvelden wat afgezwakt.\nDat rugwerk en hoofdkas beide een verhoogde middentoren hebben, is strijdig met Smits' gewoonte om hoofdkas en positief een contrasterende torenvorm te geven. De wens om ook bij het rugwerk het St-Jans-orgel tot uitgangspunt te nemen, woog hier kennelijk zwaarder. Het rugpositief werd ten opzichte van dat in de St-Jan niet verkleind, vandaar dat het bij het orgel te Oirschot een veel grotere presentie heeft. Interessant is wat Smits en de zijnen met het rugwerkconcept van de St-Jan doen. Dit rugpositief is een zeer vroeg voorbeeld van het typisch Hollandse rugwerk. Het omvat een ronde middentoren, driedelige tussenvelden, overhoeks geplaatste spitse zijtorens en lager geplaatste geronde zijvelden. De spitse tussentorens worden hier vervangen door flauw zijwaarts gebogen velden, enigszins te vergelijken met die van de  hoofdkas, waarbij zich dan weer lagere zijgedeelten aansluiten, bestaande uit een soort overhoekse ronde torens en vlakke zijvelden. Anders dan bij de St-Jan, liggen de middentoren, tussenvelden en zijtorens van het rugwerk in \u00e9\u00e9n rechte lijn. Het Oirschotse rugwerk is dan ook breder dan dat in de St-Jan.\nTe beginnen met het instrument in Sint Oedenrode vertoonden de Smits-orgels veelal uiterlijk de kenmerken van de Antwerpse neobarok. Bij het orgel voor de St-Pieter werd het vroeg 17e-eeuwse mani\u00ebristische snijwerk van het St-Jans-orgel als uitgangspunt genomen en op een geheel eigen manier verwerkt en ge\u00efnterpreteerd.\nHet is dit verband niet mogelijk op alle overeenkomsten en verschillen tussen beide orgels in te gaan. Wij zullen ons beperken tot enkele saillante punten.\nBeide orgelfronten worden geleed door zuilen. Bij de hoofdkas in de St-Jan zijn dit corinthische zuilen, met onderaan de zuilschachten verschillende varianten van beslagwerk. Hier en daar vertonen de cannelures speciale vormen. De basementen, die alle zijn voorzien van mascarons, zijn bij het hoofdwerk rechthoekig, terwijl zij zich bij het bovenwerk naar beneden versmallen. Het rugwerk van de St-Jan is voorzien van gedraaide kolommen met corinthische kapitelen. Van dit soort variaties is bij het St-Pieters-orgel geen sprake. Met uitzondering van de bovenste zuilen van de middentoren van het rugwerk, hebben alle zuilen dezelfde vorm: corinthische zuilen met basementen die zijn voorzien van eenvoudige inkassingen. Van beslagwerk aan de zuilschachten en maskers in de basementen is hier geen sprake. De genoemde zuilen van de middentoren van het rugwerk hebben eenvoudiger kapitelen. De gecompliceerde voetlijsten van het rugwerk van de St-Jan zijn in Oirschot vervangen door een veel eenvoudiger, betrekkelijk smalle lijst. Wel overgenomen, zelfs vrij letterlijk, werden de druipers onder de onderlijst van het rugwerk. De borstwering in Oirschot, met haar golfranken waaruit aan beide zijden een putto voortkomt, lijkt in het geheel niet op de weelderige mani\u00ebristische borstwering in de St-Jan. Deze vormen pasten vermoedelijk te weinig in de esthetica van de jaren veertig om als inspiratiebron in aanmerking te komen. Pas na 1870 zullen zij als Hollandse neorenaissance veel als interieurdecoratie worden toegepast.\nWij gaan weer naar de hoofdkas. De consoles tussen onder-en bovenkas met hun weelderige C-ranken zijn vereenvoudigde versies van wet het St-Jans-orgel op dezelfde plaats te zien geeft. Hetzelfde geldt voor de druipers ernaast en ook voor de lijst die de overgang van onderkas naar bovenkas vormt. Een bijna letterlijk citaat van het St-Jans-orgel wordt gevormd door de tongen tussen de pijpvoeten in de zijvelden.\nInteressant zijn de blinderingen. Bij de middentoren van de hoofdkas in de St-Jan ziet men in de eerste etage een vrij gecompliceerd samenstel van C-voluten en in de tweede een nog ingewikkelder systeem van ranken, waaruit zich ook menselijke figuren ontwikkelen. Dit laatste heeft in de middentoren in Oirschot geen equivalent. Wel ziet men ook daar een vrij gecompliceerd samenstel van C-voluten, maar strakker van vorm en bovendien met enige elementen van onmiskenbaar neoclassicistische herkomst, met name de krullen in het midden. Bij het snijwerk van de blinderingen en bovenlijsten van de zijvelden is de overeenkomst met de St-Jan heel duidelijk. Daar ziet men in de bovenblinderingen zeer gecompliceerde ranken met rechts een triton en links een tamelijk wulpse zeemeermin. In Oirschot zijn de ranken veel rustiger en volgens een regelmatig patroon opgebouwd, meer volgens de beginselen van het neoclassicisme, terwijl men voor een triton, laat staan voor een rondborstige meermin in een 19e-eeuwse kerk geen emplooi had. Zij werden vervangen door bazuin blazende engelen, die echter wel op zeer mani\u00ebristische manier uit de ranken opbloeien. Belangwekkend zijn ook de bovenlijsten van de zijvelden. In de St-Jan zien wij daar maskers, geflankeerd door festoenen met vogels. De festoenen zijn in Oirschot tot regelmatige golfranken geworden. Of de maskers in de St-Jan als medusakoppen opgevat moeten worden is niet zeker, maar de maker van het snijwerk voor de St-Pieter had daarover geen enkele aarzeling en gaf zijn mascarons het uiterlijk van de klassieke medusa. In de blinderingen tussen de etages van de tussenvelden en die van de middentoren van het rugwerk zijn wederom uit rankwerk voortkomende figuren aangebracht, terwijl deze op de vergelijkbare plaatsen in de St-Jan ontbreken.\nNog iets over de bekroningen van het orgel. Op de middentoren en de zijtorens van het rugwerk zien wij gekrulde voluutvormen, die in de St-Jan hun equivalent hebben. Bij de zijtorens zijn daaraan nog tal van andere elementen toegevoegd, waardoor een geheel andere werking teweeg wordt gebracht. De manier waarop op de middentoren dergelijke voluten worden gecombineerd met een voetstuk voor een beeld is bij beide orgels in hoofdzaak gelijk. In de St-Jan is dat Johannes de Evangelist, in Oirschot is het Petrus. De bekroningen van het hoofdwerk vertonen geen enkele overeenkomst met de St-Jan. Op de zijvelden ziet men forse gekoppelde S-voluten, zoals die door tal van orgelmakers in deze tijd worden toegepast, hier dan wel verrijkt met engelenkopjes. Twee putti houden op de middentoren een grote cartouche vast, terwijl opzij de druiventrossen in volle weelde neerhangen. Een grote beeldenrijkdom kent dit orgel niet. Tussen de etages van de zijvelden bevindt zich aan beide zijden een beeld; waarschijnlijk zijn dit links Gregorius en rechts Ambrosius.\nAls men dit orgelfront, een hoogtepunt in de 19e-eeuwse orgelarchitectuur, aan een nauwkeurige beschouwing onderwerpt, ziet men dat de vroege 17e eeuw hier onmiskenbaar aanwezig is, maar dan wel bezien door een neoclassicistische bril.",
  "Part06_091Sleen": "Dit eerste orgel van Vollebregt heeft een sober vijfdelig front, bestaande uit een ronde middentoren, gedeelde holle, even schuin geplaatste tussenvelden en twee ronde zijtorens. De afscheiding tussen de etages van de tussenvelden loopt schuin omhoog, naar het midden toe. Het labiumverloop van de bovenvelden volgt deze lijn. In de benedenvelden liggen de labia in \u00e9\u00e9n horizontale lijn. De in de literatuur wel geuite veronderstelling dat Vollebregt hier een oudere orgelkas gebruikte, vindt geen steun in de bronnen en het uiterlijk van het orgel.\nOp een schilderij van de kloosterkerk in Sint Agatha is te zien dat het orgel daar op een oxaal tussen koor en schip was geplaatst. Ook blijkt uit dit schilderij dat het instrument bij al zijn omzwervingen in hoofdzaak zijn oorspronkelijke uiterlijk heeft bewaard. Het was bij de plaatsing in Driebergen in 1905 iets ingekort, maar bij de restauratie van 1991 kreeg het zijn oude maatvoering terug. De decoratie is eenvoudig. De blinderingen bestaan uit draperie\u00ebn, die net even over de pijpvelden afhangen en bij de drie torens in het midden zijn voorzien van twee kwastjes.\nBij de restauratie van 1991 werden op de torens beelden van David en musicerende engelen geplaatst, naar het model van de oorspronkelijke beelden die op genoemd schilderij te zien zijn. De vleugelstukken zijn niet oorspronkelijk. Zij stammen van het voormalige Van Oeckelen-orgel van de Hervormde Kerk te Dwingelo.\nHet orgel is in zijn soberheid karakteristiek voor de vroege 19e eeuw. Vollebregt zal na dit eerste werkstuk spoedig andere wegen inslaan.",
  "Part06_092WoerdenLuth": "In zijn frontopbouw is dit orgel vrijwel gelijk aan het iets grotere instrument in de Hervormde Kerk te Mijdrecht (1843). Wij zien hier drie ronde torens en gedeelde vlakke tussenvelden. Ook de ornamentiek is bij beide instrumenten identiek. Net als in Mijdrecht worden de etages van de tussenvelden gescheiden door rechte door golfranken omspeelde lijsten. Golfranken vormen de decoratie boven en onder in de torens, terwijl zij boven in de tussenvelden worden gecombineerd met de als afsluiting dienende S-voluten met ronde knopjes. Opvallend zijn ook hier de slanke S-voluten aan de pijpvoeten in de onderste tussenvelden. De muziekinstrumententrofee op de middentoren en de breed uitlopende vazen op de zijtorens zijn van dezelfde vorm als in Mijdrecht. Het bijna identieke uiterlijk van beide orgels is ietwat bedrieglijk: de inwendige opbouw is bij beide instrumenten volkomen verschillend. De klaviatuur bevindt zich in Mijdrecht aan de rechterzijkant en in Woerden aan de achterzijde.",
  "Part06_093Wormerveer": "Het front van dit orgel is nauw verwant aan dat van het in 1840 gebouwde Knipscheer-orgel in de Hervormde Kerk te Noordwijk Binnen (deel 1819-1840, 393-396) dat op zijn beurt was gebaseerd op een fronttype van Mitterreither, zoals ondermeer verwezenlijkt in de Doopsgezinde Kerk te Leiden (1794, deel 1769-1790, 94-97). Het bestaat uit een ronde middentoren, geflankeerd door respectievelijk ietwat bolle gedeelde velden, enigszins holle ongedeelde velden en licht overhoeks geplaatste ronde gedeelde zijtorens. De overeenkomst met Noordwijk springt terstond in het oog, de verschillend worden pas bij een nauwkeuriger vergelijking duidelijk. Het wezenlijke onderscheid is gelegen in de mate van integratie in het geheel van de gedeelde zijtorens. In Noordwijk vormen deze \u00e9\u00e9n vloeiend geheel met de aangrenzende holle velden, een groot verschil met het Mitterreither-prototype, waar deze torens juist extra uitsteken. Dat is in Wormerveer ook weer het geval, doordat de ontwerper hier de zware bovenlijsten van de buitenste tussenvelden heeft laten vervallen. Als afsluiting dienen alleen wat willekeurig aangebrachte vlakke panelen die in de visuele werking van het front vrijwel geen rol spelen. De overhoekse plaatsing van de zijtorens is hier minder uitgesproken dan in Noordwijk, maar wordt toch nog aangeduid door de vrijwel volledig naar buiten aflopende labia en door de vorm van de torenkappen, aan de buitenzijde gerond en iets verkropt, aan de binnenzijde sterk uitstekend.\nEr zijn meer verschillen: zo is de bolling van de velden naast de middentoren geringer, evenals de holling van de buitenste velden. Daardoor is het soepele vloeiende karakter van het Noordwijkse front hier niet aanwezig. De aansluiting tussen de geknikte bovenlijsten van de binnenste velden en de even inzwenkende bovenlijsten van de buitenste velden is zelfs enigszins onhandig te noemen. Knipscheer vond dat zelf kennelijk ook, want in latere orgels van het 'Mitterreither-type' loste hij dit anders op (zie bijvoorbeeld Zandvoort, Hervormde Kerk, 1849).\nDe decoratie is betrekkelijk sober. In de torens zijn aan de boveneinden van de pijpen eenvoudige draperie\u00ebn aangebracht. Aan de bovenzijden van de velden ziet men gevlochten plantenslingers, die in een smallere versie terugkeren bij de schuine scheidingslijsten tussen de etages in de binnenste velden. Gevlochten plantenslingers treffen wij ook aan bij de pijpvoeten, maar dan heel anders van opzet. Zij zijn zeer slank en vormen verschillende gebogen figuren.\nOpmerkelijk zijn de consoles onder de torens, elk bestaande uit twee S-vormige draagconsoles, waaraan een gevlochten plantenslinger is opgehangen. Anders dan in Noordwijk bevat dit orgel vleugelstukken, bestaande uit twee gesloten gekoppelde S-voluten. Op de zijtorens vlampotten en op de middentoren een opengeslagen psalmboek, omgeven door een lauwerkrans waarin muziekinstrumenten zijn verwerkt.",
  "Part06_094Delden": "Voor het eerst sinds jaren ontwierp Naber hier weer een orgel met een zevendelig front. Kern is een vijfdelige frontopbouw, zoals hij die in deze jaren steeds toepaste, met drie ronde torens en vlakke gedeelde tussenvelden. Deze wordt hier sterk opgerekt en vergroot met geronde zijvelden. Voor dat idee heeft Naber waarschijnlijk teruggegrepen op het door hem tezamen met Quellhorst in 1826 gebouwde orgel in de Bethlehemse Kerk te Zwolle (deel 1819-1840, 176-178). Anders dan in Zwolle werden deze zijvelden hier niet gedeeld, terwijl de zijwaartse ronding veel minder uitgesproken is. Door deze verschillen werkt het Deldense orgel strakker en statiger dan zijn verre voorganger.\nBij de decoratie is een aantal bijzonderheden te vermelden. Bij de bespreking van het orgel in de St-Joris te Amersfoort (1845) wezen wij erop dat de S-voluten die de ornamentiek grotendeels bepalen, extra worden geaccentueerd door smalle S-vormige banden. Dit idee is in Delden nader uitgewerkt, met name in de torenblinderingen en boven in de zijvelden. Anders dan in Amersfoort zijn de S-vormige banden hier zeer breed uitgevoerd en daardoor tot dominerende factor in het ontwerp geworden; het bladwerk is daaraan volledig ondergeschikt. Onder in de velden ontbreken de brede banden; men ziet daar, evenals op de scheiding tussen de etages van de tussenvelden, S-vormige bladranken. Opvallend is dat bij deze scheiding de door Naber vroeger veelvuldig toegepaste liggende V-vorm, die na 1840 geleidelijk wat was verzwakt, hier zijn rentr\u00e9e maakt. Boven de tussenvelden, tussen de torens, is een forse S-vormige bladtak te zien, van ongeveer hetzelfde model als in Bussloo (1846). De uitgesproken profilering van de torenkappen, die in de Lutherse Kerk te Doesburg (1845) opvalt, is hier weer verlaten. De bekende acanthusbladeren zijn ook hier in de kappen aangebracht, ook boven de zijvelden en de zijwanden. Opvallend is het geringe volume van de vleugelstukken, twee zeer slanke S-voluten die van een bebladerde tak afhangen. Waarschijnlijk vond de ontwerper het orgel zelf al massaal genoeg en heeft hij daarom de vleugels zeer luchtig en slank gehouden. De uit acanthusblad opgebouwde torenconsoles vertonen de bij Naber gebruikelijke dubbele bladkransen. De bekroning van de middentoren bestaat uit een bescheiden lier, zoals te Amersfoort, terwijl links een engel de bazuin steekt en rechts zijn collega een kleine harp bespeelt. Een aardig detail is nog de slanke golfrank in het fries onder het orgel.",
  "Part06_095Gassel": "Dit orgel is zijn opbouw verwant aan het iets oudere instrument te Neerloon (1845), maar anders dan bij dat orgel, heeft het onderpositief hier een eigen front gekregen. Een eigenaardige paradox: in Neerloon is het onderpositief onzichtbaar, maar wel hoorbaar, in Gassel ziet men het wel, maar hoort men het niet; het is immers nooit tot uitvoering gekomen. In verband met de plaatsing van het onderfront moest de onderkas hoger worden uitgevoerd, waardoor het orgel een rijziger indruk maakt dan het instrument in Neerloon. De indeling van het bovenfront is bij beide orgels in hoofdzaak gelijk: een verlaagde middentoren, vlakke tussenvelden met inzwenkende bovenlijsten en hogere zijtorens. De werking van de velden verschilt in Gassel echter van die in Neerloon. Zij hebben hier namelijk geen verhoogde frontstokken en bevatten meer pijpen.\nDe opbouw van het onderpositief laat een tegenbeweging zien ten opzichte van het hoofdwerkfront: terwijl het hoofdwerk een smalle verlaagde middentoren heeft, bezit het onderpositief juist een verhoogde en vrij forse middentoren van dezelfde breedte als de zijtorens van het bovenfront. Hij wordt geflankeerd door twee vlakke velden. Het is opvallend dat Smits in veruit de meeste gevallen waar hij een positief toepast (rugwerk, onderpositief of loos positieffront), hij dit in de torenopbouw laat contrasteren met het hoofdfront. In vrijwel alle gevallen geeft hij het hoofdwerk een verhoogde toren en het positief een verlaagde. In Gassel is dat juist omgekeerd. De behoefte aan het aanbrengen van een dergelijk contrast is echter evident. Dat in Gassel een contrastwerking tussen beide fronten is nagestreefd, blijkt ook nog uit het tegengestelde labiumverloop in de tussenvelden.\nDe zijtorens van het hoofdfront rusten op gebeeldhouwde consoles met bladwerk en pijnappels. Bij de middentoren is dat niet het geval. Deze rust op de kap van de middentoren van het positief, wat gezien het grote verschil in volume tussen beide torens, niet in ieder opzicht overtuigend werkt. Men heeft wel geopperd dat men in 1847 gebruik heeft gemaakt van het basement van het vorige orgel en dat dit de vormgeving van de positieftoren heeft bepaald. Men kan de gekozen opzet echter zonder probleem uit de esthetica van Smits, met zijn behoefte aan contrasterende hoofd- en positieffronten, afleiden. Bovendien kan het thans aanwezige basement niet veel ouder zijn dan het orgel zelf. De vormen, een gestileerde bladlijst, golfranken met palmetten en krullen, zijn neoclassicistisch. De uitvoering van het snijwerk is niet zeer verfijnd en verder wat week, om niet te zeggen deegachtig. Dit is nu juist typerend voor het tweede kwart van de 19e eeuw. Dit maakt het aannemelijk dat het uit de bouwtijd van het orgel dateert.\nDe blinderingen in de vier torens zijn in hoofdzaak gelijk. Zij bestaan voornamelijk uit op ingenieuze wijze met elkaar verweven C-voluten. Aan de pijpuiteinden in de bovenvelden zijn draperie\u00ebn aangebracht, die in het midden worden opgehouden door een knop. Bij de benedenvelden ziet men draperie\u00ebn met een kwast in het midden.\nDe aandacht verdient nog de balustrade. Deze werd in 1853 vervaardigd door de timmerman Jacobus Werten, dezelfde die in 1874 de huidige kerk zou bouwen. Men ziet eerst een dorische kroonlijst met trigliefen en metopen met rozetten. Daarboven bevinden zich aan beide zijden van de onderkas gesloten panelen met een lier, bekroond door een palmet. De balustrade herhaalt de liervorm in een gestileerde versie; in de openingen zijn palmetten geplaatst. Kennelijk wist Werten zich heel goed in het neoclassicistische vormenrepertoire te bewegen, zoals hij ruim 20 jaar later met zijn kerkgebouw een alleszins plausibele interpretatie van de gotiek tot stand wist te brengen.",
  "Part06_096Haastrecht": "[Bij detail benedenblindering zijtoren, foto J.J. bij A.L.]\nWaarschijnlijk is dit het laatste voorbeeld van het vijfdelige model met gedeelde middentoren dat uiteindelijk teruggaat op het orgel te Akkerwoude uit 1818 (deel 1790-1818, 336-338). Het huis Van Dam zal nog vele malen orgels met gedeelde middentoren bouwen, maar niet meer van dit type.\nHet iets oudere orgel in de Oase in Drachten (1845) heeft vlakke tussenvelden. De velden bij dit orgel tonen weer een lichte holling, zoals bij de meeste orgels van dit type.\nInteressant is het blinderingssnijwerk. De S-voluut die zo prominent aanwezig is in Franeker (1842), Sint Jacobiparochie (1845) en Drachten, lijkt hier uit het vormenrepertoire te zijn verdwenen, maar bij zorgvuldiger beschouwing blijkt zij nog aanwezig te zijn, alleen is zij nu onderdeel geworden van het vegetatieve ornament, dat voor een belangrijk deel uit eikenblad bestaat. Duidelijk is de S-vorm nog te herkennen in het snijwerk onder en boven in de zijtorens, in de bovenblinderingen van beide etages van de tussenvelden en boven in beide etages van de middentoren. Het overige snijwerk vertoont geabstraheerde bladvormen. Onder in de benedenvelden kan men zien hoe een twijg voortkomt uit een liggende V bestaande uit vegetatieve elementen. De vleugelstukken zijn, zoals meestal in deze tijd bij Van Dam, zeer terughoudend in volume en vormgeving. Hier betreft het een bladslinger die eindigt in een krul met rozet. De bladvormen van de consoles onder de torens zijn tamelijk gestileerd. Op de middentoren een door een lier met gevlochten bladslinger gedomineerde muziekinstrumententrofee, op de zijtorens vazen met bladdecoratie en rozetten. Wat het orgel een bijzondere uitstraling geeft, is het sjablonewerk op de kappen, lijsten en stijlen: rozetten, hoekversieringen en dergelijke. Deze beschildering zet zich voort op de zijwanden.",
  "Part06_097SneekDPS": "De Doopsgezinde Gemeente van Sneek wenste een tweemanuaals orgel met vrij pedaal. Daartoe was een ruimte achter de kerk bestemd die door middel van een opening met de kerkruimte in verbinding stond. Voor de maatvoering van zijn front was de orgelmaker gebonden aan de omvang van deze opening. Erg veel ruimte bood deze niet. Vandaar dat hij heeft gekozen voor een tamelijk slanke opzet. De hoofdwerklade werd boven in de kas geplaatst, het nevenmanuaal als onderpositief beneden in de kas. Deze opzet zet de beschouwer enigszins op het verkeerde been. Achter het visuele hoofdwerkfront bevindt zich in werkelijkheid het onderpositief, terwijl achter het 'bovenwerkfront' het hoofdwerk zijn plaats heeft gevonden, althans voor het grootste deel. De manier waarop beide werken in het front zichtbaar zijn gemaakt, is eenvoudig. Het front van het onderpositief werd aan de bovenzijde als het ware afgevlakt en door een rechte lijst afgesloten, waarna een zelfde opbouw, maar dan in gereduceerde vorm en met de gebruikelijke afsluiting van torens en velden, daar bovenop werd geplaatst.\nDe indeling van beide fronten is als volgt: een ronde middentoren, zeer slanke ongedeelde tussenvelden en spitse zijtorens. Scheuer had al zeer lang geen ongedeelde tussenvelden meer toegepast, terwijl spitse torens, afgezien van het uitzonderlijke orgel in Holwerd (1852) in zijn werk niet voorkomen. Hij was hier echter gedwongen tot een vrij compacte en slanke opbouw, wat gedeelde velden vrijwel onmogelijk maakte. Ook de zijtorens moesten zeer slank worden uitgevoerd. Waarschijnlijk vond Scheuer het onder deze omstandigheden eleganter om ze spits te maken, terwijl verder de wens om een contrasterende vorm net de zijtorens tot stand te brengen, ook van betekenis kan zijn geweest. Het zojuist beschreven onderpositief/hoofdwerkfront kreeg twee forse ronde zijtorens als flankering, met smalle hoge velden als traits-d'union. Zij maken de indruk van pedaaltorens, maar in werkelijkheid bergen zij de tien grootste pijpen van de Prestant 8' van het hoofdwerk. Ook al zijn de zijtorens fors, het is duidelijk dat Scheuer ook hier bekommerd was om een slanke vormgeving. Vandaar dat deze torens slechts vijf pijpen kregen in plaats van de gebruikelijke zeven. Ofschoon de opbouw van dit front wat schools is, maakt het in de halfronde liturgisch centrum van de kerk een alleszins overtuigende indruk.\nTe beginnen met dit orgel laat Scheuer blinderingen aan de pijpvoeten achterwege. Ook bij de orgels van zijn beide zonen komen ze vrijwel niet voor. De decoratie boven de tussenvelden van het hoofdwerk herinnert aan Hoogeveen (1843) en de daaraan vooraf gaande orgels in Den Ham (1841) en Woudsend (1839, deel 1819-1840, 374-376). Alleen zijn het hier geen draperie\u00ebn, maar gevlochten bloemenslingers, die evenals de draperie\u00ebn bij de genoemde orgels via een knop over de zijstijlen afhangen. De overige blinderingen zijn voor hun tijd van ontstaan opvallend transparant. Boven in de ronde torens ziet men telkens twee krakelingachtige vormen, die in het midden samenkomen bij een hangend trapezium met gebogen zijden. Al deze vormen zijn verrijkt met gestileerde plantaardige motieven. In de tussenvelden van het onderpositief is de hoofdvorm een C-voluut die zich op allerlei mogelijke manieren vertakt. Het snijwerk in de spitstorens is een nog sterker gestileerde versie van de blinderingen van de ronde torens. Boven de verbindingsvelden tussen middenpartij en zijtorens ziet men een rank-element dat sterke overeenkomst vertoont met de vleugelstukken van het hoofdwerk in Hoogeveen, maar dan veel slanker en doorzichtiger van uitvoering. Torenkappen en onderlijst zijn voorzien van tandlijsten. De consoles onder de torens vertonen gestileerde plantenmotieven en vallen op door de merkwaardige rol eronder, die doet denken aan een ionische voluut van opzij gezien. Men lette nog op de fraaie vegetatieve versiering van de openingen naast de orgelkas, waarvan de linker de communicatie tussen organist en gemeente mogelijk moet maken.",
  "Part06_098Weurt": "Een sober neoclassicistisch front, bestaande uit drie componenten: het verhoogde middendeel met een rondbogig pijpveld en twee sterker uitspringende iets schuin geplaatste zijdelen. De zijstijlen van de middenpartij gaan vrijwel geheel achter deze zijstukken schuil. Deze herhalen de vormen van het middendeel op kleinere schaal, met dit verschil dat hier de bogen rusten op pilasters met kapitelen met acanthusbladeren. Als blinderingen dienen gekoppelde ringen waar een smalle band doorheen is gevlochten. In de regel wordt aangenomen dat deze orgelkas uit 1847  dateert en is vervaardigd door Kuerten. Over diens werk is niet zeer veel bekend, maar deze kas is voor zijn werkwijze in elk geval niet zeer kenmerkend. Een orgelkas van dit model is in Nederland in de jaren veertig van de 19e eeuw zeer ongebruikelijk. Witte zal pas geruime tijd later enigszins vergelijkbare orgelkassen vervaardigen. Ook de detaillering doet enige twijfel rijzen aan de datering van 1847. Het is zeker niet ondenkbaar, maar vooralsnog niet te bewijzen, dat deze orgelkas uit 1913 stamt, toen de firma Smits het orgel, na jaren opslag, in de in 1898 voltooide kerk herplaatste. De drie musicerende putti op de orgelkas zouden nog van het oorspronkelijke Heyneman-orgel afkomstig kunnen zijn.",
  "Part06_099Wommels": "In de literatuur wordt wel beweerd dat Radersma bij de bouw van dit orgel werkte naar een bestek van Van Dam. Vast staat alleen dat Van Dam ook een ontwerp voor Wommels heeft gemaakt. Misschien heeft Radersma van diens tekening gebruik gemaakt. Dat zou kunnen verklaren dat dit orgel een zo Van Dam-achtig uiterlijk heeft. Het vertoont namelijk het door het Huis Van Dam in de jaren veertig regelmatig toegepaste fronttype met gedeelde middentoren. Wij hebben hier wel met een sierlijke variant ervan te doen; men lette in dit verband met name op de iets achterwaarts geholde tussenvelden, die bij Van Dam in de jaren veertig in deze vorm alleen nog te vinden zijn in Franeker (1842). In ieder geval kan men zeggen dat Radersma's werkstuk in de reeks Friese orgelfronten met gedeelde middentoren een eervolle plaats inneemt.\nEen verschil met de contemporaine Van Dam-orgels van dit model is nog te zien in de behandeling van de lijsten die de etages van de velden van elkaar scheiden. Bij de Van Dams zijn deze tussen de stijlen van de torens ingeklemd, in Wommels zijn zij er tegenaan geplaatst, waardoor hun werking wordt versterkt.\nDe decoratie is verzorgd en verfijnd. Ofschoon wel enigszins verwant met de Van Dam-orgels uit dezelfde tijd, heeft zij toch een eigen karakter. Bij de pijpuiteinden in de torens zijn gevlochten bladslingers te zien, gecombineerd met transparant bladwerk. Boven in de bovenste tussenvelden ziet men een gecompliceerd samenstel van S-ranken, waarin ook een C-voluut is verwerkt. De C-voluut is nog vrij uitdrukkelijk aanwezig in het snijwerk aan de pijpvoeten in de torens. Het gestileerde bladwerk dat men daar aantreft is opmerkelijk. De vleugelstukken zijn veel uitgesprokener dan in deze tijd bij de Van Dams gebruikelijk is. Zij bestaan uit een spaarzaam bebladerde dubbele S-rank die uitloopt in een dubbele krul; de binnenste krul is net zo weinig bebladerd als de S-rank, de buitenste geeft juist rijk bladwerk te zien. In de onderlijsten zijn tandlijsten aangebracht. De consoles onder de torens zijn forser dan bij de Van Dams: hun bladwerk kraagt over en zij lopen uit in pijnappels. Op de middentoren een muziekinstrumententrofee, op de zijtorens slanke met draperie\u00ebn versierde vazen.",
  "Part06_100Dongjum": "Een variant van het orgelfront te Hoogkerk (1848). Een vijfdelige opbouw, bestaande uit een ongedeelde middentoren, gedeelde tussenvelden en ronde zijtorens. Een belangrijk verschil met Hoogkerk is dat de zijtorens hier niet overhoeks zijn geplaatst, terwijl er verder ook geen sprake is van een enigszins gebogen plattegrond. Anders dan in Pieterburen, waar het orgel in Hoogkerk vandaan komt, werd het orgel hier namelijk niet boven een preekstoel geplaatst, maar op een gewone rechte galerij. Overhoekse plaatsing van de zijtorens was hier dus overbodig. De tussenvelden wijken van die in Hoogkerk af. In de beneden-etage vertonen de labia een omgekeerde gebogen V-lijn en in de boven-etages een eveneens gebogen normale V-lijn, zij het een zeer flauwe. De velden zijn licht gehold. De meeste blinderingen vertonen grote overeenkomst met die in Hoogkerk, maar zij missen de subtiele variaties die men in Hoogkerk ziet en zij zijn ook grover gesneden. Boven in de torens ziet men in de hoeken een bloem waaruit een rank tevoorschijn komt die uitloopt in een dubbele rank. Aan de pijpvoeten in de torens ziet men ranken die in een krul beginnen en zich steeds verder vertakken. In de benedenvelden ziet men vormen die zich het best laten interpreteren als S-vormige bladranken. Aan de pijpuiteinden in de velden ziet men eenvoudiger varianten van genoemde motieven. Op de middentoren bevindt zich een lier, maar dan zonder de bladslingers van Hoogkerk, op de zijtorens zijn twee halve vazen aangebracht, verwant aan die in Hoogkerk, maar grover gedetailleerd.",
  "Part06_101Erp": "Deze orgelkas is het werk van de timmerman Henri Meijers en de beeldhouwer Hendrik van der Mark. Zij heeft een zeer opmerkelijke frontopbouw die noch in het oeuvre van Vollebregt noch bij een andere contemporaine orgelmaker zijn equivalent heeft. Het front lijkt dus een unicum. Is het dat ook, of past het toch in een bepaalde ontwikkeling? Een klein detail kan hier wellicht verder helpen.Tussen de pijpvoeten van de middentoren bevinden zich een soort tongen die hun equivalent hebben in het orgel van de St-Jan in 's-Hertogenbosch en wel in de zijvelden. Dit zou kunnen betekenen dat de opbouw van het Erpse front op de een of andere manier samenhangt met dit illustere kathedraalorgel. Ook de aanwezigheid van geciseleerde frontpijpen zou in die richting kunnen wijzen. Nu heeft het orgel in Erp niet veel gemeen met het orgel in de Bossche kathedraal. Wanneer wij echter een blik werpen op het door het St-Jans-orgel ge\u00efnspireerde, Smits-orgel van de St-Pieter in 's-Hertogenbosch, thans te Oirschot (1846) komt meer licht in de zaak. Ook dit orgel heeft overigens tongen tussen de pijpvoeten, en wel, net als in de St-Jan, in de zijvelden.\nDe middenpartij in Erp lijkt op het eerste gezicht van een niet ongebruikelijk model, een ronde middentoren, geflankeerd door holle velden. Met de middentoren is echter iets vreemds aan de hand. Hij is gedeeld, maar wel op een ongewone manier. Het benedendeel is namelijk pijploos en biedt plaats aan een bevallige Caecilia. Genoemde middenpartij wordt geflankeerd door gedeelde tussenvelden en geronde zijvelden. Dst is een niet zeer gebruikelijke opzet. Wij stellen ons nu het volgende voor: Vollebregt en zijn medewerkers hebben het St-Pieters-orgel goed bestudeerd en daarvan het concept van de brede zijvelden overgenomen, maar dan in een gedeelde vorm: bovenin een reeks vrij grote pijpen, onderin kleinere pijpen. De smalle geronde zijvelden van Oirschot werden bij dit veel compactere orgel juist weer ongedeeld gemaakt. Vollebregt draait hier dus de volgorde om: de buitenste velden zijn ongedeeld, de daarbij binnenwaarts aansluitende velden zijn gedeeld. Waren laatstgenoemde velden ongedeeld uitgevoerd, dan zou de verwantschap met Oirschot veel eerder duidelijk zijn geworden.\nOok de ongebruikelijke opzet van de middentoren zou wellicht uit het front in Oirschot kunnen worden afgeleid. Wie dit vanuit het kerkschip gade slaat, zal merken dat het op het rugpositief aangebrachte beeld van David de indruk die het orgel maakt in sterke mate mede bepaalt. Het zou bijna deel van de hoofdkas kunnen zijn. Vollebregt en de zijnen wilden, zo kan men zich voorstellen, in Erp op die plaats ook een beeld, maar zij misten een rugpositief om als voetstuk te dienen. Dus werd het beeld in de middentoren van het hoofdwerk aangebracht, waar het bijna dezelfde visuele werking heeft als het Davidsbeeld in Oirschot.\nHet concept is verder met veel raffinement uitgewerkt. De kas wordt hier niet, zoals in Oirschot, geleed door zuilen, maar door pilasters met ionische kapitelen. De middelste vier zetten pas aan bij de eierlijst die de benedenvelden en benedentoren (met Caecilia) van de bovendelen scheidt. In het benedendeel ziet men onder de pilasters forse consoles. Deze beginnen onderaan met een brede voluut, gaan vervolgens over in een gevleugelde engelenkop en eindigen in een afdekking met eierlijst. Vergelijkbare engelenkopjes vindt men ook hoog in de kas, boven de pilasters. De middentoren is namelijk door brede panelen boven de binnenste tussenvelden als het ware ingepakt. Een als rooster opengewerkt rozet zorgt hier voor verlevendiging. De pilasters eindigen bij de aanzet van deze panelen.\nDe buitenste pilasters (aan beide zijden twee) zijn ongedeeld, wat aangeeft dat zij in de eerste plaats bedoeld zijn als flankering van de buitenste velden. Bij deze velden vallen nog de verhoogde frontstokken op, die dezelfde hoogte hebben als de basementen van de pilasters. De onderkas is ingesnoerd en bevat naast de klaviatuur twee rondboognissen met ionische pilasters.\nHet beeldhouwwerk moet afkomstig zijn van Hendrik van der Mark. Ofschoon van zeer goede kwaliteit, haalt het toch niet het niveau van diens meesterstuk in de Choorstraat te 's-Hertogenbosch. Bezien wij eerst eens de overgang van onderkas naar bovenkas. De druipers, de grote opengewerkte onder de middentoren en de kleine ionische onder de pilasters en op de hoeken, herinneren aan de Choorstraat en gaan dus uiteindelijk terug op het rugwerk in de Bossche St-Jan. De consoles op de overgang van onderkas naar bovenkas bestaan uit opvallend plastische bloemenranken. Opmerkelijk is de brede gevlochten band boven de kroonlijst van de onderkas.\nVoor de beschouwing van het blinderingssnijwerk beginnen wij boven in de middentoren. Het snijwerk is hier geheel gesloten, waarschijnlijk in aansluiting op de panelen naast de toren. De hoofdvormen zijn aan beide zijden drie bebladerde C-voluten, die in het midden tezamen komen bij twee ionisch aandoende krullen. Boven in de binnenste tussenvelden ziet men een bij de pijpen breed uitwaaierende rank, die zich vertakt in abstracte krullen. In deze velden vindt men ook blinderingen aan de pijpvoeten, zeer bescheiden bladwerk. Elders ontbreken zij. Wij komen bij de binnenste benedenvelden, direct naast Caecilia. Hier heeft de beeldsnijder twee zich vertakkende bladranken aangebracht die in het midden bijeenkomen bij twee krullen en eindigen in een bloem. De etages van de buitenste tussenvelden worden gescheiden door een naar buiten oplopende forse S-rank, die eindigt in een wel zeer bescheiden bloemetje.\nDe buitenste tussenvelden worden aan de bovenzijde afgesloten door een Svormige lijst met aan beide uiteinden krullen. Bij de bovenste krul bevindt zich aan beide zijden een engelenkopje dat van een wat schuin standpunt de kerk inblikt. Men wordt onmiddellijk herinnert aan de engelenkopjes in de Choorstraat in 's-Hertogenbosch. Aan weerszijden van de afsluitlijst ziet men bescheiden bladranken en druiventrossen.\nDe blinderingen van de zijvelden vertonen twee figuren die men zou kunnen opvatten als schuin naar beneden hangende Franse lelies, met enige vertakkingen en bloemen. Bovenaan de pilasters die de zijvelden afsluiten, ziet men weer engelenkopjes zoals boven in de buitenste tussenvelden. Zij vormen het begin van de vleugelstukken, die ook weer de S-vorm hebben, verrijkt met druiventrossen en waarin men op elk der onderste krullen een putto opgewekt de trompet ziet blazen.\nOp de middentoren ziet men een zittende David met harp, begeleid door vier musicerende putti. Het beeld van Caecilia, onder in de middentoren werd al enige keren in het voorbijgaan genoemd. Zij zit onder een baldakijn met opgetrokken gordijnen en lambrequins. Haar orgeltje staat op een console. Van der Mark heeft met dit beeld een tweede meesterstuk gecre\u00eberd. Prachtig zijn de houding en de plooival van het gewaad. Terwijl het orgel in zijn ornamentiek vooral de geest ademt van de barok, is het hier eerder het rococo dat tot ons spreekt. Van alle orgelbeelden uit de 19e eeuw, is dit zeker \u00e9\u00e9n van de mooiste.\nNog een enkel woord over de borstwering van de galerij. Deze bestaat uit drie delen. In elk gedeelte ziet men  golfranken met druiventrossen en een engel met draperie. De drie draperi\u00eben bevatten tezamen de tekst 'Laudate Dominum omnes gentes' (prijs de Heer, alle volken). Het snijwerk is verwant aan dat in de Choorstraat, maar mist de verfijning die men daar aantreft.\nVollebregt en zijn medewerkers hebben hier een ensemble van grote uitstralingskracht tot stand gebracht. Zij hebben zich gebaseerd op een iets ouder voorbeeld, maar daaraan een geheel eigen uitwerking gegeven.",
  "Part06_102Gemonde": "Het front van dit orgel is gebaseerd op het schema van het orgel in Sleen (1846). Uitgangspunt is dezelfde vijfdelige opbouw van ronde middentoren, gedeelde holle tussenvelden met schuin geplaatste tussenlijsten en ronde zijtorens. Dit geheel werd in Gemonde aangevuld met geronde zijvelden die aanzienlijk lager zijn dan de zijtorens en door een gesloten lijst aan de bovenzijde worden afgesloten. Oorspronkelijk was de onderkas hoger. Aan de voorzijde was daarin de klaviatuur aangebracht. Doordat men gemeend heeft de onderkas te moeten verlagen, wordt aan de proporties van het geheel sterk afbreuk gedaan.\nIn hun opbouw zijn beide orgels nauw verwant. In hun decoratie lijken zij tot twee volkomen verschillende werelden te behoren. In Sleen eenvoudige draperie\u00ebn in neoclassicistische geest, in Gemonde rijk beeldhouwwerk in barok ge\u00efnspireerde vormen.\nDe bovenblinderingen van de middentoren geven in het midden een uit plantenmotieven opgebouwde figuur te zien, die associaties wekt met een ionisch kapiteel; daarbij sluiten zich aan beide zijden vlinderachtig uitwaaierende bladvormen aan, met een palmet in het midden. Aan de zijkanten voegen zich daarbij weer voluten van hetzelfde model als die in het midden. De zijtorens geven een gecondenseerde versie van dit zelfde schema te zien. De ionisch aandoende figuur ontbreekt hier echter.\nDe torenkappen zijn ook rijk gedecoreerd: eerst ziet men reeksen gestileerde plantaardige motieven, waaronder palmetten en rozetten, dan een tandlijst, terwijl de uitstekende bovenlijsten zijn voorzien van modillons. Weelderig zijn ook de voluutkrullen boven de tussenvelden: bladstengels met een kelk waaruit een forse gekrulde rank te voorschijn komt.\nDe zijvelden zijn een verhaal op zich. Zij worden aan de bovenzijde afgesloten door lange, flauw gebogen S-voluten waartegen zich aan beide zijden een putto heeft neergevlijd, links met een lier, rechts met een zegepalm. Daaronder ziet men sterk gestileerde bladranken en draperie\u00ebn die gedeeltelijk over de pijpvelden afhangen. De vleugelstukken sluiten in zeker zin hier bij aan: weelderige S-ranken met een enkel muziekinstrument erin verwerkt. De benedenblinderingen zijn minder spectaculair en ook gedeeltelijk verdwenen. Wat nog aanwezig is toont golfranken met rozetten. Tussen de etages van de velden zijn eenvoudige S-ranken aangebracht. Het orgel wordt bekroond door drie beelden. Op de zijtorens zittende engelen, de linker met een bazuin en een pauk, de rechter met een gamba en een boek. Bijzonder is het beeld van David op de middentoren. Hij is zittend weergegeven en laat zijn in soldatensandalen gehulde voeten naar beneden bungelen. Deze ongebruikelijke pose had te maken met de betrekkelijk geringe hoogte van de vorige kerk waarvoor dit orgel was bestemd.\nHet snij- en beeldhouwwerk kenmerkt zich door forse vormen. De beelden maken ook van dichtbij gezien een overtuigende indruk. Het is helaas nog niet mogelijk gebleken de maker van dit beeldhouwwerk te identificeren.",
  "Part06_103Hees": "Het is niet volkomen duidelijk wie voor de bouw van dit orgel verantwoordelijk is. Volgens een opschrift op de kas zou het orgel gebouwd zijn door een zekere Willem van Brienen. Volgens een notitie op \u00e9\u00e9n van de stijlen van een zijtoren zou Smits I de maker zijn. Hoe dit zij, op grond van zijn uiterlijk zou dit instrument wel enigszins in het oeuvre van Smits passen. Met zijn verlaagde middentoren herinnert het aan het Smits-orgel in Neerloon, maar dan zonder verhoogde frontstokken. Het maakt mede daardoor een wat zwaardere indruk.\nDe blinderingen van de middentoren bestaan uit twee W-vormige plantaardige elementen. In de zijtorens zijn het twee grote C-voluten die de dienst uitmaken. De kappen vertonen direct boven de blinderingen drie smalle banden, zoals die vaak door Smits worden toegepast. In de tussenvelden ziet men lambrequins met een stofimitatie van een opvallend horizontaal patroon en erboven een opengewerkte lijst met golfranken. De lambrequins lijken in hun afwerking sterk op wat het Smits-orgel in Oyen (1848) te zien geeft. De golfdecoratie boven de tussenvelden is bij beide orgels zelfs identiek. Alleen de in Oyen op de bovenlijsten van de velden aangebrachte bloemenrank ontbreekt in Hees. Deze overeenkomsten versterken het vermoeden dat Smits op de een of andere manier bij de bouw van dit orgel betrokken is geweest. De wangstukken bestaan uit aan een slinger opgehangen S-ranken, waarin een gevleugelde cherubijnenkop is verwerkt. Bekroningen zijn thans niet aanwezig. Het is aan te nemen dat zij er wel zijn geweest.",
  "Part06_104Hoogkerk": "Dit orgel werd in 1848 vervaardigd voor de in 1845 gebouwde kerk te Pietersbierum, die was ontworpen door de architect Thomas Romein. Het heeft een vijfdelig front, bestaande uit een ronde ongedeelde middentoren, gedeelde vlakke, iets schuin geplaatste tussenvelden en ronde zijtorens. De beneden-etages van de tussenvelden hebben een flauw V-vormig labiumverloop, terwijl in de bovenvelden een naar het midden aflopende labiumlijn is te zien. Dit wijkt duidelijk af van de behandeling van de tussenvelden bij het in de jaren veertig zo veelvuldig door het huis Van Dam gebruikte model met gedeelde middentoren. Wat opvalt bij dit orgel is dat de ronde torens iets overhoeks zijn geplaatst. Dit brengt ons op de oorsprong van dit frontconcept. Wij hebben hier te maken met een verkleinde en vereenvoudigde versie van het orgel dat Van Dam in 1846-1847 vervaardigde voor de Westerkerk te Leeuwarden, die kort tevoren door de bouwmeester Thomas Romein was verbouwd. Dit orgel is thans opgeslagen. Zowel in Leeuwarden als in Pietersbierum  waren de orgels oorspronkelijk geplaatst boven een preekstoel en volgden ze in hun plattegrond enigszins de vorm van een klankbord. Vandaar bijvoorbeeld de overhoeks geplaatste zijtorens.\nDe verschillen tussen beide orgels beperken zich overigens niet tot de omvang. Het Westerkerk-orgel bezit nog schuin geplaatste gedeelde holle zijvelden, die in Hoogkerk ontbreken. Het is jammer dat bij de huidige situering in Hoogkerk het verband tussen orgel en preekstoel is verbroken.\nVan het blinderingssnijwerk is vooral dat aan de pijpvoeten in de zijtorens interessant. Het vertoont namelijk grote overeenkomsten met dat wat het ongeveer even oude orgel in Haastrecht (1847) op die plaats te zien geeft, maar er zijn ook belangrijke verschillen. In Haastrecht was de in de iets oudere Van Dam-orgels zo dominante S-voluut in het rankwerk nog herkenbaar. In de zijtorens te Hoogkerk is het laatste voluutrestant verdwenen. Het is fascinerend te zien hoe dit in zijn werk gaat. De plantenvormen zijn bij beide orgels duidelijk verwant, doch de in Haastrecht zo opvallende voluutbuigingen zijn in Hoogkerk consequent weggelaten, waardoor een geheel ander beeld ontstaat. Bij de benedenblindering in de middentoren is nog wel enigszins sprake van een S-vorm, terwijl die in Haastrecht op die plaats nu juist niet zeer uitgesproken is.\nDe andere blinderingen vertonen geen opvallende overeenkomsten met Haastrecht. Boven in de middentorens ziet men een uit de hoek komende rank die naar boven omkrult, in de zijtorens krult een vergelijkbare rank naar beneden om, een subtiel onderscheid. Daar ziet men in het midden ook nog een soort draperie. De overige blinderingen bestaan in hoofdzaak uit eikenblad.\nOp de middentoren staat een lier met gevlochten bladslingers, op de zijtorens bevinden zich vazen met bladkransen en rozetten. Men lette nog op de borstwering, die bij de plaatsing in Hoogkerk in passende stijl werd verbreed. Het opengewerkte bovendeel vertoont gekoppelde S-voluten, afgewisseld door staande en liggende plantenmotieven.",
  "Part06_105Kerkrade": "Dit orgel heeft een front van een type waarop de Gebroeders M\u00fcller naderhand op verschillende wijze op zouden voortborduren. Het heeft drie betrekkelijk flauw gebogen torens, van elk zeven pijpen en ongedeelde, achterwaarts geholde tussenvelden. Het eerste voorbeeld van dit fronttype in het oeuvre van de Gebroeders M\u00fcller is te zien in de Hervormde Kerk in Gulpen (1846). het betreft daar een orgel van bescheiden omvang. In Kerkrade wordt dit frontschema op monumentale schaal uitgewerkt.\nWat vooral opvalt zijn de reusachtige frontonsegmenten op de zijtorens. De herkomst van dit motief kan men wellicht vinden in het in 1846 door de M\u00fcllers gebouwde orgel voor Freienburg, thans in het Gregoriushaus te Aken. Dit orgel heeft ongeveer dezelfde indeling, maar in plaats van ronde zijtorens zijn hier harpvormige zijvelden aangebracht. Men kan zich voorstellen dat de orgelmakers in Kerkrade weer tot de ronde torens terugkeerden, maar de gebogen vorm van de zijpartijen door de toepassing van de zware frontonsegmenten nog enigermate wilden behouden. De middentoren wordt bekroond door een compleet gebogen fronton, met bloemenslingers erop. Vroeger bevond zich daar ook nog een lier. Deze is thans niet meer aanwezig.\nDe decoratie is verzorgd, maar wat eenvormig. In de voetlijsten ziet men ranken, die voortkomen uit een palmetachtige figuur in het midden. In het blinderingssnijwerk van de middentoren ziet men in het midden een sterachtige bladfiguur waaruit zich bladranken ontwikkelen met C-vormige vertakkingen. In de zijtorens ziet men een iets vereenvoudigde versie van het zelfde motief. De tussenvelden worden afgesloten door een ingezwenkte lijst met gestileerde golfranken, waarboven men een bloemenslinger ziet en waaronder lambrequins zijn aangebracht. In de kap van de middentoren is een figuur te zien bestaande uit een soort palmet waaruit twee S-ranken ontspruiten. Al deze elementen zijn typerend voor het neoclassicisme.\nMen lette nog op de vormgeving van de even ingesnoerde onderkas. Smalle ovale openingen door rozetten visueel met elkaar verbonden. De consoles onder de torens bestaan uit acanthusbladwerk en pijnappels. Op de frontonsegmenten op de zijtorens hebben zich forse bazuin blazende engelen neergelaten. De borstwering van het zangkoor wordt gedecoreerd door festoenen.",
  "Part06_106Makkum": "Op het eerste gezicht lijkt dit orgel een tweelingbroer van het instrument in Delden (1847), zowel in zijn opbouw (beide orgels hebben een zevendelig front) als in zijn decoratie. Bij nadere beschouwing blijken er echter aanzienlijke verschillen tussen beide orgels te bestaan. Het Makkumse instrument is veel slanker. Naber bereikte dit door verschillende kunstgrepen. In de eerste plaats maakte hij hier de tussenvelden smaller: in Delden bevatten deze in beide etages negen pijpen, in Makkum zeven. Vervolgens maakte hij ook de zijvelden smaller en de ronding meer uitgesproken dan in Delden. In verband hiermee werden de zijvelden gedeeld, zoals dat ook geval is bij het verre voorbeeld, de Bethlehemse Kerk in Zwolle (1826, deel 1819-1840, 176-178). Aangezien nu een slanker orgel was ontstaan, konden de vleugelstukken hier weer forser worden uitgevoerd dan in Delden. Waren het daar slanke, dunne ranken, hier ziet men een forse bebladerde C-voluut, die naar boven uitloopt in een eveneens forse S-rank.\nDe blinderingen bestaan op de meeste plaatsen uit bebladerde S-vormige ranken met twee krullen van verschillende omvang aan elk uiteinde. Alleen aan de pijpvoeten in de torens overheerst de bebladerde C-voluut. Bovenin de middentoren ziet men twee drievoudige bladranken die in het midden bij een gecombineerd krul- en bladelement samenkomen. Boven de tussenvelden een S-vormige bladrank, zoals ook te Delden, maar doorzichtiger, minder bladrijk. De brede banden, die in Delden bij een aantal blinderingen de S-vorm accentueren, zijn hier weer weggelaten. Zoals te Delden, ook hier acanthusbladeren in de torenkappen. Deze lopen hier echter niet boven de zijwanden door. Opvallend is dat van de bladconsoles onder de torens alleen de middelste dubbele bladkransen bevat.\nHet meest spectaculaire onderdeel van de decoratie is echter de bekroning. Deze bestaat uit twee reusachtige S-vormige voluten met bloemrozetten en gestileerd bladwerk, die de verbinding vormen tussen de zijvelden en de middentoren. In de St-Joris te Amersfoort (1845) werd met een dergelijk idee voorzichtig ge\u00ebxperimenteerd. Bij het in 1846 gebouwde orgel in de Grote Kerk te Apeldoorn was het volledig tot ontplooiing gekomen. De Naber-krul was geboren! Dit orgel ging helaas in 1890 door brand verloren. Voor het oudste nog bestaande voorbeeld van de echte Naber-krul moet men nu dus in Makkum zijn. In later werk van Naber kan men dit opmerkelijke motief ook nog aantreffen, bijvoorbeeld in Terborg (1848), terwijl ook zijn zoon F.S. Naber er nog emplooi voor zou vinden. De bekroning wordt in Makkum gecompleteerd door een lier met uitbundig in de hoogte springende ranken.",
  "Part06_107Nijmegen": "Clerinx paste veelvuldig een standaard fronttype toe, dat bestond uit een ronde middentoren, tamelijk brede ongedeelde tussenvelden met een gesloten inzwenkende bovenlijst en een naar het midden aflopende labiumlijn, en twee ronde zijtorens. Dit zeer sobere orgel wijkt in een aantal opzichten daarvan af. In de eerste plaats de abrupte rechte afsluiting van de velden en de daarboven aangebrachte frontons met ruitvormige decoratie. Misschien hebben wij hier te maken met een latere wijziging. Een ander eigenaardig trekje is het labiumverloop in de tussenvelden. Dit vertoont namelijk het model van een omgekeerde V, terwijl de standaardfronten een naar het midden aflopende labiumlijn plegen te vertonen. Een verklaring hiervoor zou kunnen zijn dat Clerinx een frontconcept als van Nederweert of het daaraan verwante van Saint-Nicolas in Luik als uitgangspunt heeft genomen. Daar ziet men twee velden die worden gescheiden door ofwel brede pilastervormige stijlen of pijptorens en een naar het midden toe oplopende labiumlijn, waarbij de velden dus tezamen een labiumverloop in de vorm van een omgekeerde V vertonen. Laat men nu in gedachten de scheiding tussen de twee velden weg, dan heeft men het frontconcept van het Nijmeegse orgel. Het blijft echter een wat vreemde eend in de bijt. Opmerkelijk is de engel met gitaar op de middentoren. De vrij uitbundige vlampotten met hun fraaie handvaten staan in sterk contrast met het verder zo sobere uiterlijk van dit orgel.",
  "Part06_108Oijen": "Deze orgelkas zou men kunnen opvatten als een verstrakte versie van de orgelkas te Winssen (1844). De opbouw is vijfdelig met drie ronde torens en ongedeelde tussenvelden met verhoogde frontstokken waaronder opengewerkte panelen. De tussenvelden zijn hier echter vlak en het geheel is gedrongener, wat nog wordt versterkt doordat de hoge kappen die zo karakteristiek zijn voor het orgel in Winssen, hier niet zijn nagevolgd. Wel ziet men direct boven de blinderingen drie smalle banden zoals die veel bij Smits-orgels voorkomen. Opmerkelijk en voor Smits ongebruikelijk zijn de torenbekroningen: twee gebogen frontonsegmenten met in het midden een gecanneleerde pilasterschacht.\nAan de compactere werking van het geheel draagt ook bij dat de frontstokken van de velden hier hoger zijn geplaatst dan in Winssen. Anders dan in Winssen is de onderkas hier nooit ingesnoerd geweest. De klaviatuur heeft zich altijd aan de zijkant bevonden.\nHet blinderingssnijwerk van de middentoren heeft als hoofdelementen twee naar beneden lopende ranken die zich splitsen en worden begeleid door slakkenhuisvormige figuren in de bovenhoeken, alles gegarneerd met bladwerk. Bij de zijtorens ziet men twee ranken die in het midden met twee krullen bijeenkomen en die in de bovenhoeken worden aangevuld met sterk geabstraheerde plantaardige vormen die enige associaties oproepen met tulpen. De velden worden aan de bovenzijde afgesloten door een opengewerkte gebogen lijst met golfrank, van vrijwel gelijke opzet als wat men kan zien bij het orgel in Hees (1848). Daaronder bescheiden draperietjes en tweevoudige dubbele lambrequins, in hun afwerking vrijwel gelijk aan die in Hees. Op de bovenlijsten  bloemenslingers. In de panelen onder de pijpvelden een eenvoudige bladkandelaber. De consoles onder de torens vertonen vrij sobere acanthusvormen en eindigen in pijnappels. De vleugelstukken bestaan uit aan een knop bevestigde linten, waaraan een grote hoeveelheid muziekinstrumenten is opgehangen, een manier van decoreren, die in deze tijd geleidelijk op de achtergrond begint te raken.",
  "Part06_109Reutum": "Een voor Naber typerend vijfdelig front met drie ronde torens en vlakke gedeelde tussenvelden met parallelle naar het midden aflopende labiumlijnen. Toch biedt het wel enige bijzonderheden. In de eerste plaats valt het enigszins gedrongen karakter op, vooral als wij dit orgel vergelijken met het even oude instrument in Terborg. Deze indruk wordt ten dele gewekt doordat de middentoren door de forse bladranken boven de tussenvelden enigszins wordt ingepakt. Een en ander lijkt wat op middentorens van de orgels in de Koepelkerk te Arnhem en de Hervormde Kerk te Lienden (beide 1842), maar de voor deze instrumenten kenmerkende rijzigheid ontbreekt hier juist, sterker nog is in haar tegendeel verkeerd. Opvallend is dat de voor Nabers werk in deze jaren zo karakteristieke bladdecoratie in de torenkappen hier ontbreekt, wat dit orgel overigens deelt met het in het zelfde jaar gebouwde instrument in Terborg. Het is niet vaststelbaar of dit orgel ooit voorzien is geweest van de zogeheten Naberkrullen die juist in deze jaren opgeld doen (zie bijvoorbeeld Makkum en Terborg). Zonder bekroningen doet het orgel nu wat kaal aan.\nHet snijwerk is verwant aan dat in Makkum en Terborg, vooral bij de velden. Toch zijn er interessante verschillen. De forse bladrank boven de velden heeft zijn equivalent in Terborg, maar lijkt hier te zijn omgekeerd. Tussen de etages van de velden ziet men in Makkum S-ranken met aan beide uiteinden een krul. In Terborg ziet men hetzelfde motief, maar daar is bij de middentorenstijl de krul wel zeer rudimentair geworden. In Reutum ziet men onder de scheidingslijst een S-rank als in Makkum, maar net omgekeerd, terwijl de S-rank lijkt op die in Terborg, zij het dat nu eigenlijk nog maar van \u00e9\u00e9n krul sprake is, terwijl het geheel hier ook weer is omgekeerd. De torenblinderingen bestaan uit sterk geabstraheerde C- en S-vormige ranken. De blinderingen aan de pijpvoeten in torens en benedenvelden zijn verdwenen. De torenconsoles hebben ongeveer dezelfde vorm als die in Makkum. De vleugelstukken bestaan, evenals die in Makkum, uit een meervoudige S-rank bovenaan en een forse C-voluut met krul onderaan. De uitwerking is hier eenvoudiger, maar de in Makkum aanwezige druiventrossen, waarvoor men in Terborg geen emplooi had, ontbreken hier niet. De drie orgels die Naber in 1848 bouwde hebben in hun uiterlijke verschijningsvorm dus vrij grote overeenkomsten, maar zij hebben elk ook hun onverwisselbare individualiteit.",
  "Part06_110Rosmalen-Maliskamp": "Dit orgel draagt de signatuur van J.A. Mennes en het jaartal 1848. Het is een met mahonie-fineer afgewerkt secretaire-orgel, waarvan de klaviatuur door middel van een uitneembare klep, die bij een echte secretaire als schrijfblad dienst zou doen, aan het gezicht kan worden onttrokken. De kast rust aan de voorzijde op brede geprofileerde ronde poten en aan de achterzijde op klossen. De zijstijlen zijn spiraalvormig en eindigen in een verkropt en uitstekend deel van de kap. In de onderkast twee deuren; op de rechter is een robbellijst aangebracht. Boven het klavier bevindt zich een met doek bespannen raamwerk. De kap heeft een vloeiend gebogen profiel. Het is interessant dit gedateerde secretaire-orgel te vergelijken met het eveneens gedateerde instrument in Melissant (1843). Vijf jaren en een wereld van verschil. In Melissant overheersen nog de hoekige strakke vormen van het neoclassicisme. Bij dit meubel zijn de vormen soepeler en vloeiender geworden, wat past bij de ontwikkelingen in het meubelvak van na 1840.",
  "Part06_111Terborg": "Dit orgel vertoont weer de bekende vijfdelige opbouw die de meeste Naber-orgels uit de jaren veertig kenmerkt, met drie ronde torens en gedeelde vlakke tussenvelden.\nDe decoratie vertoont verschillende overeenkomsten met die van het ongeveer gelijktijdige orgel te Makkum (1848). In de eerste plaats natuurlijk de bekroningen. Ook hier reusachtige S-voluten, die hier echter beide door een tweede meer naar binnen geplaatste vegetatieve voluut worden begeleid. Op de middentoren een lier. Opvallend is dat het motief van de acanthusbladeren in de torenkappen hier ontbreekt, terwijl Naber dat bij de andere orgels die hij in deze tijd bouwde, steeds is blijven toepassen. De blinderingen lijken ook op die in Makkum. Op de meeste plaatsen overheerst de S-voluut. Evenals te Makkum is deze bij de velden voorzien van twee krullen. Boven de tussenvelden klimt weer een tak omhoog, die hier dichter is bebladerd dan in Makkum. De vleugelstukken zijn ook verwant aan die te Makkum, maar grover van ontwerp en uitvoering. Ook hier is van de drie torenconsoles alleen de middelste voorzien van drie bladkransen.",
  "Part06_112Zierikzee": "Een voor Nederlandse begrippen ongebruikelijke kas, \u00e9\u00e9n der weinige in de geest van het strenge neoclassicisme. Kenmerkend is de strakke rechthoekige blokvorm, die de ontwerper enigszins heeft willen verzachten door de overhoeks geplaatste ronde zijtorens. Deze zijn aanzienlijk lager dan de hoofdkas, waarschijnlijk om te vermijden dat zij die te zeer zouden inklemmen. Orgelkassen van een dergelijke opzet waren in het toenmalige Nederland uitzonderlijk. Men zou kunnen denken aan de eigenaardige pijploze orgelkassen van B\u00e4tz voor het Blindeninstituut (1832) en de Krijtberg (1836) in Amsterdam, terwijl ook het merkwaardige, helaas verwoeste orgel in de Rotterdamse St-Dominicus (1838) in dit verband zou kunnen worden genoemd.\nDe indeling is eenvoudig en omvat drie velden. Het middenveld is rondbogig en bevat beneden een gesloten paneel. De zijvelden zijn verdeeld in twee etages, de onderste rechthoekig, de bovenste rondbogig.\nVrijwel alle ornamentiek is in gietijzer uitgevoerd; zij is tamelijk terughoudend. Opmerkelijk de gevlochten plantenslingers onder aan de pijpvoeten; zij eindigen in opspringend bladwerk. Vergelijkbare plantenslingers zijn te zien in het Kam-orgel in het museum te Arnhem (ca 1842). In het paneel in het middenveld ziet men een rozet met vier diagonaal geplaatste leliestaven, twee florale motieven boven en onder, en twee liggende palmetten aan elke zijde. Zij vertonen in vrij rudimentaire vorm de omkrullingen die ook in de St-Bonifatius te Rijswijk (1841) en het museum te Arnhem zijn te zien. De paneeldecoratie herinnert sterk aan de versiering die in de tijd van de bouw nog vaak in de bovenlichten bij aanzienlijke huizen werd aangebracht. Aan de uiteinden der pijpen zijn eenvoudige rondboogfriezen te zien, een element uit de rondboogstijl, dat later ook in het werk van C.G.F. Witte zeer veel toepassing zal vinden. Palmetten zijn ook verder nog een belangrijk element in de decoratie: men vindt ze overhoeks geplaatst op de zijtorens en op de hoeken van de hoofdkas en verder in bescheidener vorm vijfvoudig op de hoofdkas. Fraai zijn de consoles onder de zijtorens, bestaande uit een eierlijst, acanthusvormig bladwerk en eindigend in een druiper. Opmerkelijk is nog de half ovale vorm van de tribune die vrij duidelijk als contrapunt tegen de rechthoekige vormen van kerk en orgel is bedoeld. Interessant zijn de gietijzeren pilasters in de borstwering met hun vrij opgevatte ionische kapitelen.\nOfschoon men zou verwachten dat de architect van de enige jaren eerder voltooide kerk, G.H. Grauss, ook de orgelkas heeft ontworpen, zijn daarvoor geen aanwijzingen te vinden. Het is natuurlijk goed denkbaar dat de orgelmakers over hun kasontwerp met de bouwmeester hebben overlegd en zo tot dit uitzonderlijke neoclassicistische concept zijn gekomen. De plaatsing van de zijtorens zou men als een compromis tussen een in de eerste plaats architectonische bepaalde vormentaal en de tradities van de orgelbouw kunnen opvatten. Willem Kam vervaardigde in 1853 nog een kleinere versie van dit ontwerp voor de Hervormde Kerk in Nieuw Lekkerland.",
  "Part06_113Amsterdamnoorderkerk": "Dit is zeker \u00e9\u00e9n van de merkwaardigste orgels van Nederland, gebouwd als het is om een zuil! Hoe kan men deze merkwaardige situering verklaren? Om deze te begrijpen moeten wij aandacht besteden aan de herinrichting van de kerk die in 1844 haar beslag kreeg en werd ontworpen door Pieter Johannes Hamer (1812-1887), architect van de Hervormde Gemeente Amsterdam. De bestaande inrichtingsstukken werden bij die gelegenheid grotendeels verwijderd. Ook de preekstoel werd vernieuwd, maar hij behield zijn oude plaats op \u00e9\u00e9n van de diagonale assen in de kerk. De stoelen en banken werden eromheen gegroepeerd in een consequente amfitheatervorm. Een praktische overweging daarbij kan zijn geweest dat de kerkgangers niet tegen het licht in behoefden te kijken. Achter de preekstoel is immers geen raam. Ook het doophek was halfrond.\nToen enige jaren later de bouw van een orgel aan de orde kwam, heeft Hamer dit instrument kennelijk in het diagonaal in de kerk gesitueerde amfitheater willen integreren. Twee mogelijkheden stonden hem daarbij open: plaatsing boven de preekstoel of er tegenover. Een combinatie kansel-orgel was in deze tijd in Hervormde stadskerken niet gebruikelijk, vermoedelijk omdat zij enigszins naar 'dissenterdom' zweemde, en dus kwam deze oplossing niet in aanmerking. Hamer heeft er toen voor gekozen het orgel als tegenhanger van de preekstoel op te vatten. Om een instrument van de vereiste omvang op die plaats te kunnen onderbrengen moest het om de daar aanwezige zuil heen gebouwd worden, wat ook de aanleiding vormde het een ronde onderbouw te geven. Hamer heeft met zijn inrichtingsconcept op boeiende wijze de richtingloze centraliserende kerk een ori\u00ebntatie gegeven, waarbij \u00e9\u00e9n van de diagonale assen, die in het ruimtebeeld eigenlijk secundair zijn, tot hoofdas is geworden. Als bijkomend voordeel van deze opzet konden de raampartijen in alle vier de kruisarmen vrij blijven. Het is jammer dat de kanselpartij door het verdwijnen van het doophek is verzwakt; het orgel maakt Hamers concept evenwel nog altijd herkenbaar.\nToen Hamer eenmaal de plaats van het orgel had uitgedacht kreeg hij ook de opdracht de kas ervan te ontwerpen. Jan Jongepier heeft aangetoond dat Hamer voor zijn ontwerp te rade is gegaan bij het orgel in de Nieuwezijdskapel (thans te Jutphaas, St-Nicolaas, deel 1479-1725, 53-54), dat immers ook vanuit een cirkelvormige basis is geconcipieerd. Hamer maakte zijn orgel groter en vertaalde de gotische vormgeving in een neoclassicistische, maar verder volgde hij het illustere 16e-eeuwse voorbeeld vrij nauwkeurig na: een negendelige opbouw met ronde middentoren, spitse tussentorens en ronde zijtorens.\nOok op drie andere punten zijn verschillen tussen beide orgelkassen te constateren. In de eerste plaats zijn de zijtorens hoger opgetrokken dan thans in Jutphaas het geval is. Er zijn echter aanwijzingen dat in ieder geval in de vroege 19e eeuw de zijtorens van het orgel in de Nieuwezijdskapel hoger waren dan thans in Jutphaas het geval is. Bovendien moest Knipscheer een vrij pedaal met Prestant 16' zien onder te brengen. Een tweede verschil betreft de behandeling van de tussenvelden. In Jutphaas vertonen deze thans afwisselend naar het midden op- en aflopende labiumlijnen. In de Noorderkerk hebben de velden naast de middentoren twee etages met beide een V-vormig labiumverloop. De buitenste velden zijn ongedeeld en hebben een naar buiten aflopende labiumlijn. Dat deze velden ongedeeld zijn, is ten dele te verklaren uit de behoefte van de orgelmaker om zoveel mogelijk grote pijpen een plaats te geven, maar het kan ook nog een esthetische reden hebben. Een cirkelvormige compositie als hier toegepast, biedt in principe tal van mogelijkheden tot visuele accentverschuivingen, van een bijna mani\u00ebristisch karakter. Men zou de middentoren als hoofdas kunnen beschouwen, maar ook \u00e9\u00e9n der tussentorens, of zelfs \u00e9\u00e9n der zijtorens, naar gelang het standpunt van de beschouwer. Men zou dit kunnen doen, ware het niet dat de ontwerper dit onmogelijk of in ieder geval minder voor de hand liggend heeft gemaakt. Zou men \u00e9\u00e9n der tussentorens als hoofdas willen hebben, dan moesten deze door gelijkvormige velden worden geflankeerd, maar dat is niet het geval. Hetzelfde geldt voor de zijtorens. Deze worden geflankeerd door \u00e9\u00e9n pijpenveld en een gesloten houten wand, terwijl ook daar zeer wel pijpen hadden kunnen worden aangebracht. De conclusie moet dan ook zijn, dat de ontwerper dit met opzet zo heeft gedaan, om de echte middenas, die van de middentoren, volledig in haar waarde te laten en zodoende ook in het orgelfront de diagonale as van de preekkerk tot uitdrukking te brengen. Een derde verschil betreft de vorm van de velden. In Jutphaas zijn deze vlak, in de Noorderkerk zijn zij bol. Kennelijk vond Hamer dat de ronde basisvorm consequent moest worden volgehouden, dus ook in de velden.\nHet is interessant de ornamentiek van deze orgelkas te vergelijken met die van de ook door Hamer ontworpen orgelkas van de Eilandskerk, thans Strijen, Geref. Kerk (1844). De forse S-voluten die daar het gehele front in beweging zetten, ontbreken hier. Alles werkt strakker en terughoudender. De blinderingen vertonen ongeveer dezelfde vormen als de torenblinderingen in Strijen, maar zijn anders gegroepeerd. Het zijn meest golfranken, soms uit bloemranken voortkomend, verder \u2018kronkelend\u2019 in C- en S-vormen. Opvallend is het midden in het snijwerk van de ronde torens aangebrachte palmetmotief, met omgekrulde bladeren, een ornament dat veel is te vinden bij Kam & Van der Meulen. Zij gebruikten het graag in een  hangende positie, wat wij hier in de Noorderkerk boven in de torens ook aantreffen. Al deze vormen behoorden tot het neoclassicistische standaardrepertoire. Verwant aan deze palmetten, maar dan veel forser, zijn de ornamenten die de ronde torens flankeren. De verdere decoratie is voor het grootste gedeelte uitgesproken neoclassicistisch. Men zie de eier- en bladlijsten in de kappen van de torens, de daar aangebrachte rozetten en de acroteria op de torens. Als torenbekroningen dienen pijnappels en op de middentoren een lier. Anders dan in Strijen zijn de consoles onder de ronde torens hier van een zeer sober gecannelleerd model. Daarmee contrasteren dan weer de gevleugelde engelenkopjes onder de spitse torens, een meer barok ge\u00efnspireerd motief. Gotiserende trekjes ontbreken ook niet, men lette op de totenlijsten op de afscheiding tussen de etages van de binnenste tussenvelden. Het daar aangebracht beslagwerk is echter weer neoclassicistisch. Een dergelijk eclecticisme zou in de tijd na 1850 van grotere betekenis worden.\nEen uniek orgel, met een in vroeg 19e-eeuwse vormen vertaald laatgotisch basisconcept, bedoeld als onderdeel van een 19e-eeuwse invulling van een belangrijk 17-eeuws kerkgebouw.",
  "Part06_114Amsterdam-Nieuwendam": "Een curieus front in rondboogstijl, zulks in aansluiting op de bouwtrant van de kerk. Wellicht heeft de architect van het kerkgebouw, L.J. Immink, enige invloed op het frontontwerp gehad. Het orgelfront bestaat uit een rondbogig middenveld met een merkwaardig verspringend labiumverloop en ronde zijtorens met drie verschillende, door stijlen van elkaar gescheiden veldjes. Bij het middenveld sluit zich in de torens een gebogen veld aan waar de pijpen op dezelfde hoogte aanzetten als in het middenveld. Frontaal zijn de pijpen in de torens hoger opgesteld dan in het middenveld, terwijl het benedendeel van de torens hier is voorzien van in metaal uitgevoerde, opengewerkte panelen met S-voluten. De zijkanten van de torens ten slotte zijn voorzien van twee boven elkaar geplaatste pijpvelden.\nDe benedenblinderingen in het middenveld zijn van metaal en vertonen dezelfde bewerking als de benedendelen van de frontale gedeelten van de zijtorens, aangevuld met een soort Franse lelies, die men ook aan de pijpvoeten in de zijtorens aantreft. Spitsboogjes sluiten de pijpen aan de bovenzijde af. Op de zijtorens een met parels gedecoreerde verhoging en een uit bladmotieven opgebouwde bekroning, die haar pendant heeft in het ornament boven in de boog van het middenveld. Al met al een hoogst ongebruikelijk ontwerp. Het wordt wel in verband gebracht met het orgelfront in de Amstelkerk te Amsterdam (1843), waarvan de boogvorm van het middenveld zou zijn afgeleid. De verschillen tussen beide orgels zijn echter zo aanzienlijk dat een samenhang tussen beide frontontwerpen niet met zekerheid valt aan te tonen.",
  "Part06_115Breda-Ginneken": "Een eenvoudige en strakke versie van het zuid-nederlandse fronttype met een middenveld in plaats van een toren. Dit veld, dat een labiumverloop vertoont in de vorm van een omgekeerde V,  wordt geflankeerd door twee vlakke torens die door een brede boog met elkaar zijn verbonden. Daarop volgen aan weerszijden twee veel lagere velden en twee zijtorens van gelijke hoogte als de middentorens, maar beduidend smaller.\nDe onderkas is ingesnoerd en wordt met de bovenkas verbonden door forse S-voluten met vrij grof snijwerk. De verdere decoratie is eenvoudig. De blinderingen bestaan uit gekoppelde S-voluten, terwijl de consoles onder de torens zijn voorzien van eenvoudig, schematisch weergegeven bladwerk. Of de bovenafsluiting van het middenveld origineel is, staat niet vast.\nFran\u00e7ois Loret zal in later werk, bijvoorbeeld Utrecht, H. Geest (1856) en Breda, St-Antonius (1858) herhaaldelijk op het fronttype met middenveld met flankerende torens terugkomen, maar er dan een andere en vooral sierlijker uitwerking aan geven.",
  "Part06_116Breede": "In oorsprong was dit instrument een voor Jhr. O.Q.J.J. van Swinderen gebouwd huisorgel. Het zorgvuldig vormgegeven klaviergedeelte met zijn palissanderhouten afwerking is hiervan nog overgebleven. Aan weerszijden van de klaviatuur moeten zich oorspronkelijk pijpvelden hebben bevonden, die thans dicht zijn gezet met geverfde panelen Daaronder bevonden zich ook weer palisanderhouten panelen, die nog bewaard zijn gebleven.\nBij de plaatsing in Breede in 1849 is de kas gewijzigd en kreeg het orgel een nieuw front. In de literatuur kan men vinden dat dit front niet van Van Oeckelen afkomstig kan zijn, omdat vormgeving en ornamentiek niet voor zijn werk kenmerkend zouden zijn en verder omdat het front niet past tussen de zuilen die zich aan de westzijde van de kerk bevinden. Dit laatste is zeker juist, maar zijn opzet en ornamentiek van dit front werkelijk strijdig met het karakter van Van Oeckelens werk?\nWij hebben hier te maken met een zevendelig front van een model dat uiteindelijk teruggaat op Hinsz en dat omstreeks 1820 nog een paar keer was toegepast door Hillebrand. Het omvat een ronde middentoren, smalle gedeelde holle tussenvelden met parallel labiumverloop, spitse zijtorens en geronde gedeelde zijvelden. Dit is het eerste orgelfront van dit type dat van Van Oeckelen bekend is. Hij heeft daarna dit fronttype nog enige keren herhaald, onder andere te Saaxumhuizen (1851) en te Usquert (1852). De bewering dat dit front niet in Van Oeckelens oeuvre zou passen, is derhalve niet houdbaar. Ook zijn de meeste blinderingen zonder enige aarzeling aan hem toe te schrijven. Er is echter \u00e9\u00e9n probleem: de rijk geprofileerde onder- en bovenlijsten en de torenkappen. Deze hebben in het oudere werk van Van Oeckelen geen parallel en zijn ook verder voor de jaren veertig niet zeer karakteristiek.\nEr zijn nu twee mogelijkheden: Van Oeckelen heeft een ouder front gebruikt, dat dan, afgaande op de vorm van de profileringen, zou kunnen dateren uit het midden van de 18e eeuw, en het voorzien van nieuw snijwerk, of hij heeft enige fragmenten van een oudere orgelkas gebruikt, waarbij dan met name de aan de onderlijsten gedacht zou kunnen worden, en op de door dit onderdeel gedicteerde plattegrond een nieuw front vervaardigd. De bovenlijsten zijn iets minder verfijnd gedetailleerd dan de onderlijsten. Dat zou de tweede veronderstelling plausibel kunnen maken. Van Oeckelen zou dan de bovenlijsten en torenkappen in stijl hebben laten bijmaken voor zijn nieuwe front op oude onderbouw.\nDe blinderingen zijn grotendeels aan planten vormen ontleend. Draperie\u00ebn zijn te vinden aan de bovenzijde van de tussenvelden en aan de pijpuiteinden in de beneden-etages van de zijvelden. De draperie\u00ebn bij de tussenvelden zijn zeer typerend voor Van Oeckelen. Dat geldt ook voor het snijwerk tussen de etages van de tussenvelden en aan de pijpvoeten in de bovenste zijvelden. Vergelijkbare vormen vindt men in Smilde (1841). De bladvormen direct boven de voetlijsten hebben eveneens voor Van Oeckelen typerende vormen en dat geldt ook voor de bovenblinderingen in de torens. Alleen het snijwerk onder in de middentoren, met zijn slanke bladwerk en ranke draperie\u00ebn, zou misschien een andere oorsprong kunnen hebben. Op de middentoren het wapen van de collator Jhr. Unico van Menkema.\nWanneer Van Oeckelen in 1851 in Saaxumhuizen een orgel bouwt met eenzelfde front, neemt hij ook de rijke profielen van Breede over. Pas geleidelijk zou hij in dit opzicht zijn vormgeving weer versoberen.",
  "Part06_117Huizum": "Het eerste voorbeeld in het oeuvre van het huis Van Dam van een negendelige frontopbouw, die een aantal malen met enige varianten zal terugkeren. De opbouw is als volgt: een ronde middentoren wordt achtereenvolgens geflankeerd door twee gedeelde velden, twee tussentorens, twee gedeelde velden en twee zijtorens. De middentoren vormt de middenas van het gehele front; elk der beide tussentorens is de middenas van de partij gevormd door beide velden.\nHoe is dit fronttype ontstaan? Uitgangspunt was vrijwel zeker het vijfdelige model met ongedeelde middentoren, zoals toegepast in Pietersbierum/Hoogkerk (1847). Dit wordt echter niet volledig nagevolgd, aangezien het labiumverloop van de velden die bij de middentoren aansluiten, is overgenomen van het fronttype met gedeelde middentoren. Aan het aldus ontwikkelde schema hebben de Van Dams vervolgens aan beide zijden een extra toren en een extra veld toegevoegd, waarbij de buitenste velden het spiegelbeeld zijn van de velden bij de middentoren. Opvallend is dat de tussentorens lager zijn dan de velden, vanwaar een gebogen lijst oploopt naar de middentoren en de zijtorens. Deze tussenpartijen roepen het fronttype van Engwierum (1823, deel 1819-1840, 122-124) in herinnering dat op zijn beurt weer was afgeleid van het uit 1793 daterende Freytag-orgel in Zuidhorn (deel 1790-1818, 83-85).\nOpvallend bij het blinderingssnijwerk is de nadrukkelijke presentie van de C-voluut. De bovenblinderingen van de middentoren en de zijtorens bevatten elk maar liefst drie van deze elementen, verrijkt met pijnappels en bladwerk. Ook komen zij voor in de benedenblinderingen van de tussentorens, en wel twee aan twee, als terloops voortkomend uit een bladrank. Boven in de tussentorens ziet men uit de hoeken voortkomende bloemmotieven, terwijl in het verdere rankwerk met een zekere regelmaat de S-vorm opduikt. Boeiend zijn de bekroningen van de tussenpartijen. In het midden een soort Franse lelie, waaruit kelkvormige bloemen voortkomen die op hun buurt weer golfranken uit zich laten ontspringen. De vleugelstukken in de vorm van een doorluchtige S-vormige krul met rozet zijn onlangs herplaatst.",
  "Part06_118Opperdoes": "In 1849 leverde Ypma aan de kerk te Opperdoes een schijnfront om voor een huisorgel te plaatsen. Alle gegevens (archiefbronnen, de aanwezigheid van loze pijpen) wijzen erop dat dit het thans nog in de kerk aanwezige orgelfront moet zijn. Het is driedelig en bestaat uit een breed vlak middenveld met rondbogige afsluiting en twee naar voren springende vlakke zijtorens. Deze opbouw heeft in ander werk van Dirk Ypma geen parallel. Op het eerste gezicht zou men aan zuid-nederlandse invloed denken. Gezien de betrekkingen van Ypma tot Van Dam ligt het ook voor de hand in het werk van dat orgelmakershuis naar inspiratiebronnen te zoeken. Men zou dan wellicht kunnen denken aan het uit 1840 daterende Van Dam-orgel in de Gereformeerde Kerk te Oosthem (deel 1819-1840, 397-399), waar ook een breed vlak middenveld wordt geflankeerd door twee torens, zij het dat die daar rond zijn.\nDe rechte vormen zijn karakteristiek voor het neoclassicisme. Opvallend zijn de sterk naar voren stekende pijpvelden van de vlakke torens. Nog opvallender is het boogvormige paneel dat het middenveld afsluit. Het is in feite in twee bogen onderverdeeld. In de binnenste boog ziet men een soort balusters, in het tweede een moeilijk te benoemen ornament dat vage associaties wekt met een ionisch kapiteel. Op de bovenlijst van deze boog zijn speelse golfranken aangebracht. De bovenblinderingen van het middenveld bestaan uit tamelijk abstracte S-ranken. Boven in de zijtorens zijn het gestileerde bladmotieven. Bij de pijpvoeten zijn tootlijsten aangebracht, een neogotisch element bij dit verder zo uitgesproken neoclassicistische ontwerp. Een dergelijk eclecticisme begint juist in de jaren veertig op te komen. Het middenveld wordt bekroond door een lier met gevlochten plantenslingers. Op de torens ziet men gebogen piramiden met pijnappels.",
  "Part06_119Zandvoort": "Dit orgel is in zijn frontopbouw ten nauwste verwant aan dat in de Hervormde Kerk in Wormerveer (1846), met dit verschil, dat het evenals dat te Noordwijk (1840, deel 1819-1840, 393-396) aan de voorkant wordt bespeeld. Het vertoont echter nog een aantal andere belangwekkende verschillen met Wormerveer. Het is, evenals genoemd orgel, een voorbeeld van het 'Mitterreither-type', met een ronde middentoren, geflankeerd door gedeelde bolle velden, ongedeelde holle velden en overhoeks geplaatste gedeelde ronde zijtorens. De bolling en holling van de velden zullen elkaar bij beide orgels niet veel ontlopen, evenmin als de overhoekse plaatsing van de zijtorens. Opmerkelijk is dat in de kappen van de zijtorens de verkropping, zoals die in Wormerveer aan de buitenzijde voorkomt, hier achterwege is gelaten. De zijwaartse ronding spreekt daardoor sterker en daarmee ook het overhoekse karakter van de zijtorens. Die overhoekse werking wordt ook nog versterkt doordat de zijtorens iets over de onderkas uitsteken.\nBij de bespreking van het orgel in Wormerveer kwam ter sprake dat de aansluiting tussen de beide tussenvelden niet bijzonder geslaagd is te noemen. In Zandvoort doet Knipscheer het anders. De binnenste velden krijgen een soepeler verlopende ingezwenkte bovenlijst, waarbij de in Wormerveer aanwezige knik achterwege blijft. De vorm van de buitenste velden blijft in hoofdzaak gelijk. De vondst van Knipscheer is nu dat hij de stijl tussen beide velden extra gewicht geeft, door deze tot boven de bovenlijsten van de velden door te trekken en met een kapiteel met klein vaasje te bekronen. Deze oplossing zal Knipscheer toepassen bij alle orgels van dit type die hij nog zal bouwen. De vlakke panelen boven de velden blijven overigens een zwaktebod.\nDe ornamentiek vertoont grote overeenkomsten met die in Wormerveer. Ook hier draperie\u00ebn aan de pijpuiteinden in de torens, al zijn zij wat zwaarder dan bij het oudere orgel. De gevlochten plantenslingers boven de tussenvelden en de transparante door elkaar gevlochten plantenslingers aan de pijpvoeten verschillen nauwelijks van die in Wormerveer. Wel anders is de scheiding tussen de etages van de binnenste tussenvelden. Geen schuin geplaatste lijst, zoals in Wormerveer, maar een S-voluut, die terstond de reusachtige voluten in herinnering roept die in het door de architect P.J. Hamer ontworpen front van het Knipscheer-orgel in Strijen (1844) zo prominent aanwezig zijn. Bij de uitstekende zijtorens waren vleugelstukken uiteraard niet op hun plaats. Op de torens zijn sobere vazen aangebracht.",
  "Part06_120Dalen": "Op het eerste gezicht lijkt het front van dit orgel sterk op het werk van Petrus van Oeckelen. Men lette met name op de gedeelde ronde zijtorens. En inderdaad, door een ingrijpende verbouwing en vergroting in 1857 heeft Van Oeckelen een zwaar stempel op dit orgel gedrukt, maar in zijn kern is het toch een instrument van J.C. Scheuer.\nHet hoofdwerk is van diens hand. Het vertoont een frontopbouw die men zou kunnen opvatten als een versoberde versie van het type Den Ham (1841): een ronde middentoren, gedeelde vlakke tussenvelden met parallel labiumverloop en ronde zijtorens. De versobering heeft vooral betrekking op de decoratie. Benedenblinderingen ontbreken hier. Dit levert vooral bij de scheidingslijsten tussen de etages van de tussenvelden een ander beeld op dan in Den Ham. Was het daar een smalle lijst omgeven door bladwerk dat een liggende V vormde, hier is alleen aan de benedenzijde van genoemde lijst enig eenvoudig bladwerk te zien. Op de overige decoratie zal nog worden teruggekomen. Het fronttype van Dalen zou door Scheuers zonen in de jaren vijftig nog enige keren worden toegepast.\nIn 1857 breidde Van Oeckelen het orgel uit met een bovenwerk. Hij volgde daarbij feitelijk dezelfde werkwijze als bij zijn eersteling in de Hervormde Kerk te Strijen uit 1840 (deel 1819-1840, 406-409). Daar betrof het weliswaar een geheel nieuw orgel en geen uitbreiding van een bestaand instrument, maar het idee is hetzelfde. Uitgangspunt was in beide gevallen een vijfdelige frontopbouw, waarop eenvoudigweg een tweede front werd geplaatst, dat op verkleinde schaal het basisfront herhaalde. Zo ontstond dus een orgel met gedeelde middentoren en eveneens gedeelde zijtorens. Tussen het aus einem Guss gebouwde orgel van Strijen en het door vergroting ontstane orgel in Dalen bestaan dus grote overeenkomsten. Verschillen zijn er echter ook. In Strijen heeft Van Oeckelen in de tussenvelden de lijsten tussen hoofd- en bovenwerk naar buiten laten oplopen, terwijl hij in Dalen de naar beneden aflopende lijsten van het oorspronkelijke orgel handhaaft. Daardoor is de indruk van het geheel wat minder overtuigend dan in Strijen. Men lette verder op het labiumverloop in de velden van het bovenwerk, dat bij de labiumlijnen in het hoofdwerk niet erg goed aansluit. Aan dit soort dingen kan men zien dat het orgel in twee etappes tot stand is gekomen. Verder is de indruk die het maakt erg bedrieglijk.\nHet is nog interessant om op te merken dat Van Oeckelen na het orgel van Strijen geruime tijd dergelijke opeengestapelde orgelfronten achterwege liet. Zijn orgelfront in Smilde (1841) en het daarvan afgeleide front in Garmerwolde (1851) hebben weliswaar ook gedeelde midden- en zijtorens, maar zij zijn verder toch anders van karakter. Pas bij de vergroting in Dalen kwam Van Oeckelen weer op de oplossing van Strijen terug. Vermoedelijk is dat voor hem een stimulans geweest om dit frontconcept ook weer eens voor een geheel nieuw orgel te gebruiken, te weten in de Hervormde Kerk in Beerta (1862).\nHoe is Van Oeckelen nu in Dalen feitelijk te werk gegaan? Daarvoor biedt de kas duidelijke aanwijzingen. In alle stijlen zijn aanhelingen zien, ongeveer halverwege de middentoren van het hoofdwerk. De lengte van het bovenste deel van deze stijlen komt overeen met de maten van het oorspronkelijke Scheuer-front. Van Oeckelen heeft de oorspronkelijke stijlen als het ware opgekrikt en naar beneden verlengd. De vormgeving van de torenkappen is typerend voor Scheuer (vergelijk Hoogeveen, 1843) en zeker niet voor Van Oeckelen. Daaruit volgt dat de kappen met de stijlen mee de lucht in zijn gegaan. De draperie\u00ebn boven de bovenwerkvelden, die zoals bij Scheuer gebruikelijk, over de stijlen afhangen, zijn ook hergebruikt.\nHet is wel zeker dat Van Oeckelen de brede lijsten tussen de torenetages vervaardigde. Dat doet de vraag rijzen wat Van Oeckelen met het  blinderingssnijwerk heeft gedaan. Heeft hij de oorspronkelijke Scheuer-blinderingen ook naar boven gebracht of is hij anders te werk gegaan? Laten wij een en ander eens nader bezien. De middentoren van het onderfront bevat tamelijk rijk snijwerk aan de pijpuiteinden. Dit bestaat uit twee hoekranken, in hoofdzaak uit C-vormen opgebouwd en in het midden twee relatief zelfstandige S-ranken. Vrijwel dezelfde vormen treffen wij aan in de middentoren van het Scheuer-orgel in Holwerd (1852). De zijtorens van het onderfront vertonen een wat vereenvoudigde versie van deze decoratie. Ook dit snijwerk heeft zijn pendant in Holwerd en wel in de ronde zijtorens van het onderfront. Het snijwerk van de tussenvelden in Dalen, dat bestaat uit golfranken, verschilt weliswaar van dat te Holwerd, maar is daaraan wel verwant. Kortom, Van Oeckelen heeft aan de decoratie van het onderfront niets veranderd. In de torens van het bovenfront is een in hoogte gereduceerde versie van het snijwerk in de benedentorens te zien. Van Oeckelen heeft hier dus niet zijn eigen inventie gevolgd, maar zich aangesloten bij de door hem aangetroffen vormgeving.\nDe vleugelstukken met hun forse bladwerk en zware krullen met bloemrozet zijn daarentegen wel typerend voor Van Oeckelens werk uit deze tijd. Dat geldt weer niet voor de bekroningen van de torens. Op de middentoren ziet men een lier met viool en luit, op de zijtorens doorluchtige uit S-voluten met palmetten opgebouwde opzetstukken, alles vrijwel gelijk aan de bekroningen te Holwerd. In visueel opzicht had Van Oeckelen in Dalen weliswaar het laatste woord, maar het hoogste woord kwam toe aan Scheuer.",
  "Part06_121Grootebroek": "Het front van dit orgel is nauw verwant aan dat in Dongjum (1848), een instrument dat in zijn front op zijn beurt weer veel gemeen had met het orgel in Hoogkerk (1848). De opbouw is bij beide instrumenten gelijk: drie ronde torens en gedeelde vlakke tussenvelden, waarvan de etages worden gescheiden door een even benedenwaarts gebogen lijst. Toch is de indruk die beide orgels maken heel verschillend. Het instrument in Dongjum is gedrongen en breed, dat in Grootebroek slank en sierlijk. Het orgel in Grootebroek was dan ook behoorlijk wat groter dan dat in Dongjum. Laatstgenoemd instrument heeft maar \u00e9\u00e9n manuaal en zeven stemmen, terwijl  het orgel in Grootebroek oorspronkelijk twee manualen had en veertien registers. Daardoor zijn de proporties rijziger. Niet alleen is de middentoren hoger dan in Dongjum, hij steekt ook hoger boven de tussenvelden uit, wat ten dele wordt veroorzaakt door de hogere kap met breed uitzwaaiende bovenlijsten. Ook de velden hebben in Grootebroek andere proporties. Het labiumverloop in de benedenvelden is gelijk aan dat te Dongjum, namelijk een flauw gebogen omgekeerde V. In de bovenvelden is het orgel in Hoogkerk gevolgd: men ziet een sierlijk gebogen naar buiten oplopende labiumlijn, die overigens door haar grotere hoogte sierlijker is dan in Hoogkerk. Ook de zijtorens zijn slanker dan bij het Dongjumse instrument.\nDe blinderingen zijn tamelijk transparant, bijna metaalachtig. Uiterst geabstraheerde plantaardige voluutvormen zijn het overheersende element. Bij de lijst tussen de etages ziet men aan de bovenzijde een kettingachtig rankwerk en aan de onderzijde bloemen. De consoles onder de torens hebben bladvormen; bij de middentoren kijkt daar een engelenkopje uit. De vleugelstukken zijn sober, een bescheiden gevlochten bladslinger uitlopend in een voluutkrul. Op de middentoren een lier met blaasinstrumenten en een blad muziek, op de zijtorens bazuinblazende putti met zegepalmen.",
  "Part06_122OudenboschHRV": "Dit orgel biedt tal van raadsels. Het lijkt er echter wel op dat Knipscheer bij de plaatsing in Oudenbosch om het oude binnenwerk een nieuwe kas plaatste. Is deze door Knipscheer vervaardigd? Op het eerste gezicht lijkt dat alleszins plausibel. De frontindeling met ronde middentoren, gedeelde tussenvelden en spitse zijtorens herinnert aan Knipscheers vroege orgels in Uithoorn en Nieuwerkerk, respectievelijk uit 1836 en 1837 (deel 1819-1840, 340-342, 347-349). Ook de ornamentiek wijst in Knipscheers richting. Er zijn echter enige kenmerken die zich wat moeilijker met een auteurschap van deze orgelmaker laten verenigen. De zijstijlen zijn opvallend breed en voorzien van inkassingen. Dit komt bij Knipscheer niet voor. Nog moeilijker is het om de onderbouw in diens oeuvre in te passen. De rijke profielen en vooral het naar beneden uitlopen van de lijsten onder de torens wijzen eerder in de richting van de 18e eeuw. De profielen van de bovenlijsten lijken wel iets op die van de onderbouw, maar zijn veel eenvoudiger. De forse soffiet onder de middentoren is ook wat moeilijk te plaatsen. De simpele consoles onder de zijtorens, welker plaatsing niet geheel klopt, horen in elk geval niet tot de oorspronkelijke kas.\nDe tegenstrijdigheden in deze orgelkas laten zich waarschijnlijk het best als volgt verklaren. Knipscheer heeft voor de kas die hij naar Oudenbosch leverde, gebruik gemaakt van oudere onderdelen, die hij uit sloop zal hebben verworven. Misschien had hij alleen de onderbouw of ook nog gedeelten van de eigenlijke kas. In elk geval heeft hij de torso die hij in handen had gekregen, in overeenstemming met zijn eigen stijl gecompleteerd. De vormgeving van de torenkappen stamt vermoedelijk van Knipscheer, die wel gepoogd heeft enigszins bij de profilering van de onderbouw aansluiting te vinden.\nDe decoratie stamt geheel van Knipscheer. De eikenranken met eikeltjes boven de tussenvelden zijn voor hem typerend. De boven- en benedenblinderingen in de torens zijn ongeveer gelijk. In de middentoren bestaan zij uit twee S-ranken die in het midden bij een klein palmetje bijeen komen. Bij de zijtorens zijn het links en rechts twee ruggelings geplaatste C-voluten, ook weer met een kleine palmet in het midden. Tussen de etages van de velden een zeer eenvoudige golfrank.\nDe vleugelstukken, opgebouwd uit twee gekoppelde S-ranken, komen in deze tijd bij Knipscheer regelmatig voor. Op de zijtorens bevinden zich bazuin blazende engeltjes, van het bij Knipscheer gebruikelijke model. Voor de bijbehorende David was door de geringe hoogte geen plaats. Daar bevindt zich thans een forse schaal met palmetmotieven versierd. Of deze oorspronkelijk is, staat niet vast.",
  "Part06_123Rosmalen": "Een orgel waarin verschillende tendensen in het werk van Smits samenkomen. Het orgel, waarvan de kas werd vervaardigd door J.F. Beuijssen, heeft een loos vijfdelig positief, dat zoals gebruikelijk bij Smits, in zijn torenopbouw contrasteert met het hoofdwerk. Het hoofdwerk heeft een verhoogde middentoren, het positief een verlaagde. Men wordt onmiskenbaar herinnerd aan het onderpositief in Sint Oedenrode (1839, deel 1819-1840, 371-373). Merkwaardigerwijs heeft de middentoren echter de spitsvorm, wat voor Smits uitzonderlijk mag heten. Waarom daarvoor gekozen is, staat niet vast. Misschien dat hij het contrast tussen hoofdwerk- en positieftorens niet alleen wilde bereiken door hun hoogte, naar ook door hun vorm. Deze gedachte wint aan waarschijnlijkheid als wij zien dat bij het in 1856 door Smits gebouwde orgel in Someren het hoofdwerk een verhoogde ronde middentoren heeft en het positief een verlaagd vlak veld; dus ook een contrast in hoogte en vorm.\nHet hoofdwerk biedt tal van eigenaardigheden. Het heeft een middengedeelte dat herinnert aan het orgel in Winssen (1844): ronde middentoren en holle velden met verhoogde frontstokken waaronder opengewerkte panelen. Dan volgen twee brede zijwaarts geronde zijvelden, van een model dat vrijwel zeker is ontleend aan het orgel in de St-Pieter in 's-Hertogenbosch (1846, thans te Oirschot), maar dan met een V-vormig labiumverloop. Zij worden van de tussenvelden gescheiden door pilasters. Pilasters, zij het van iets geringere breedte, vormen ook de zijwaartse afsluiting van de velden. Met deze vier pilasters is iets bijzonders aan de hand. Vrijwel elke beschouwer zal er enige tijd voor nodig hebben om zich te realiseren dat zij zijn opgebouwd uit pijpen, die dus de cannelures vormen. Deze pijpen zijn in spiegelvelden geplaatst, vermoedelijk wel in navolging van het Bossche St-Pieters-orgel. Smits varieert hier weer op oudere oplossingen. Zijn eerste orgel in Reek (1829, p. ..) had een duidelijk verwante opbouw: een middenpartij met een ronde zijtoren en ongedeelde vlakke velden, geflankeerd door harpvormige zijvelden, gescheiden van de tussenvelden door pilasters. In het in 1833 gebouwde orgel in Gemert (deel 1819-1840, 296-298) verving hij de pilasters door pijpentorens en plaatste hij aan de uiteinden heel smalle pilasterachtige stijlen. Bij het latere orgel in Sint Oedenrode (1839) werden dit ronde zuilen. In Grave (1846) zien wij op de hoeken brede pilasters en in Rosmalen keren ook de tussenpilasters van Reek weer terug. De cirkel is rond! Dat de pilasters hier uit pijpen werden opgebouwd, is een wel heel bijzondere pikanterie, die al menigeen op het verkeerde been heeft gezet.\nDe decoratie vertoont ook verschillende bijzonderheden. Allereerst natuurlijk de pijpen met facetten, een idee waar Smits vermoedelijk op is gekomen door zijn occupatie met het Bossche St-Jansorgel, ofschoon hij ze bij zijn orgel in de Bossche St-Pieter niet heeft toegepast. Men bedenke overigens dat de facetten zijn aangebracht in een mantel die om de eigenlijke pijp is aangebracht. De middenpijpen van alle torens en die van de zijvelden zijn van deze decoratie voorzien. De labia zijn bij alle pijpen versierd met kruisen, geometrische figuren, gestileerde plantenvormen en dergelijke.\nHet snijwerk vertoont vormen die vaker bij Smits zijn aan te treffen, maar ook wel enige bijzondere trekjes. De afwerking van de pilasterkapitelen, die het best als composiet omschreven kunnen worden, is bepaald niet orthodox classicistisch. Men lette op de wat vreemde manier waarop de acanthusbladeren en voluten bij de zijpilasters worden samengeperst en ook op de lambrequins onder de kapitelen. Gebruikelijke Smits-elementen zijn de drie smalle banden in de middentoren boven de blinderingen, die ook voorkomen boven de velden. Ook de bloemenslingers boven de tussenvelden behoren tot het gangbare repertoire. Dat kan men ook zeggen van de draperie\u00ebn boven de velden bij het positief, waarboven een opengewerkte lijst met sobere S-ranken is te zien.\nDe torenblinderingen zijn betrekkelijk eenvoudig. In de middentoren van het hoofdwerk bestaat het basiselement uit twee elkaar in het midden met twee krullen ontmoetende S-ranken, waaruit bloemen ontspringen en waar onderaan in het midden een tweede verwante rank bij aansluit. De blinderingen in de zijtorens van het positief zijn rijker aan bladvormen, die zijn gegroepeerd in twee C-voluten, waaruit weer ranken voortkomen. In de spitse middentoren tenslotte zijn het twee ranken waaruit krullen ontspringen. De aandacht verdienen nog de gestileerde bladvormen boven de velden en naast de zijtorens van het positief. Onder de middentoren een vlakke console met bladmotief (ook hier weer de behoefte aan contrasterende vormen!), onder de zijtorens sierlijke in pijnappels uitlopende druipers.\nOpmerkelijk zijn de forse uit vlezige bladelementen opgebouwde consoles onder de tussenpilasters van het hoofdwerk en de forse bladranken op de consoles onder de zijvelden, die de insnoering van de onderkas moeten afzwakken. De console onder de middentoren bestaat uit fors acanthusbladwerk. De opengewerkte panelen onder de velden vertonen een soort bladkandelaber-motief. De blinderingen van de tussenvelden bestaan uit fors uitgevoerde golfranken. Boven de zijvelden ziet men een tamelijk gecompliceerde figuur: diverse plantaardige voluutvormen, waar een draperie doorheen is aangebracht. Boven de tussenpilasters zijn voluutvormige frontonsegmenten aangebracht, vergelijkbaar met wat op het rugpositief in Oirschot is te zien. Daarboven vlampotten met gekruiste bazuinen, een opvallende combinatie van neobaroke en neoclassicistische elementen.\nDe vleugelstukken beginnen boven met een bescheiden S-rank, waarbij zich onderaan een eveneens S-vormige, maar veel forsere rank aansluit. Op de middentoren een zittende koning David met harp, op de zijpilasters van het hoofdwerk en de zijtorens van het positief musicerende putti.\nDe aandacht verdient nog de borstwering van de galerij met haar sierlijke buiging. Naast het schijnpositief zijn panelen aangebracht met muziekinstriumenten, terwijl de borstwering verder bestaat uit door rozetten gekoppelde slanke ovalen, een vorm van entrelac. Deze vormgeving is typerend voor het begin van de 19e eeuw.\nDit is zeker een van de origineelste frontontwerpen van Smits, waarin hij verschillende eerder beproefde oplossingen tot een synthese brengt. De totaal indruk van het geheel is in sterke mate barok, maar toch met uitgesproken neoclassiscistische accenten.",
  "Part07_001Dalen": "De ingrijpende verbouwing en vergroting in 1857 door Petrus van Oeckelen heeft ook op het uiterlijk van dit orgel een zwaar stempel gedrukt, maar in zijn kern is het toch een instrument van J.C. Scheuer.\nHet hoofdwerk is van diens hand. Het vertoont een frontopbouw die men zou kunnen opvatten als een versoberde versie van het type Den Ham (deel 1840-1849, 68-70): een ronde middentoren, gedeelde vlakke tussenvelden met parallel labiumverloop en ronde zijtorens. De versobering heeft vooral betrekking op de decoratie. Benedenblinderingen ontbreken hier. Dit levert vooral bij de scheidingslijsten tussen de etages van de tussenvelden een ander beeld op dan in Den Ham. Was het daar een smalle lijst omgeven door bladwerk dat een liggende V vormde, hier is alleen aan de benedenzijde van genoemde lijst enig eenvoudig bladwerk te zien. Op de overige decoratie zal nog worden teruggekomen. Het fronttype van Dalen zou door Scheuers zonen in de jaren vijftig van de 19e eeuw nog enige keren worden toegepast.\nIn 1857 breidde Van Oeckelen het orgel uit met een bovenwerk. Hij volgde daarbij feitelijk dezelfde werkwijze als bij zijn eersteling in de Hervormde Kerk te Strijen uit 1840 (deel 1819-1840, 406-409). Daar betrof het weliswaar een geheel nieuw orgel en geen uitbreiding van een bestaand instrument, maar het idee is hetzelfde. Uitgangspunt was in beide gevallen een vijfdelige frontopbouw, waarop eenvoudigweg een tweede front werd geplaatst, dat op verkleinde schaal het basisfront herhaalde. Zo ontstond dus een orgel met gedeelde middentoren en eveneens gedeelde zijtorens. Tussen het aus einem Guss gebouwde orgel van Strijen en het door vergroting ontstane orgel in Dalen bestaan dus grote overeenkomsten. Verschillen zijn er echter ook. In Strijen heeft Van Oeckelen in de tussenvelden de lijsten tussen hoofd- en bovenwerk naar buiten laten oplopen, terwijl hij in Dalen de naar beneden aflopende lijsten van het oorspronkelijke orgel handhaafde. Daardoor is de indruk van het geheel wat minder overtuigend dan in Strijen. Men lette verder op het labiumverloop in de velden van het bovenwerk, dat bij de labiumlijnen in het hoofdwerk niet erg goed aansluit. Aan dergelijke dingen kan men zien dat het orgel in twee etappes tot stand is gekomen. Voor het overige is in 1857 een opmerkelijk hechte aansluiting bij het deel uit 1850 gerealiseerd.\nHoe is Van Oeckelen nu in Dalen feitelijk te werk gegaan? Daarvoor biedt de kas duidelijke aanwijzingen. In alle stijlen zijn aanhelingen te zien, ongeveer halverwege de middentoren van het hoofdwerk. De lengte van het bovenste deel van deze stijlen komt overeen met de maten van het oorspronkelijke Scheuer-front. Van Oeckelen heeft de oorspronkelijke stijlen als het ware opgekrikt en naar beneden verlengd. De vormgeving van de torenkappen is typerend voor Scheuer (vergelijk Hoogeveen (1843), deel 1840-1849, 161-164) en zeker niet voor Van Oeckelen. Daaruit volgt dat de kappen met de stijlen mee de hoogte in zijn gegaan. De draperie\u00ebn boven de bovenwerkvelden, die zoals bij Scheuer gebruikelijk, over de stijlen afhangen, zijn ook opnieuw gebruikt.\nDe middentoren van het onderfront bevat tamelijk rijk snijwerk aan de pijpuiteinden. Dit bestaat uit twee hoekranken, in hoofdzaak uit C-vormen opgebouwd en in het midden twee relatief zelfstandige S-ranken. Vrijwel dezelfde vormen treffen wij aan in de middentoren van het Scheuer-orgel in Holwerd (1852). De zijtorens van het onderfront vertonen een vereenvoudigde versie van deze decoratie. Ook dit snijwerk heeft zijn pendant in Holwerd en wel in de ronde zijtorens van het onderfront. Het snijwerk van de tussenvelden in Dalen, dat bestaat uit golfranken, verschilt weliswaar van dat te Holwerd, maar is daaraan wel verwant. Kortom: Van Oeckelen heeft aan de decoratie van het ondergedeelte van het front niets veranderd. Voor het snijwerk in de torens van het bovenfront heeft Van Oeckelen zich aangesloten bij de door hem aangetroffen vormgeving.\nDe vleugelstukken met hun forse bladwerk en zware krullen met bloemrozet zijn daarentegen wel typerend voor Van Oeckelens werk uit deze tijd. Dat geldt weer niet voor de bekroningen van de torens. Op de middentoren ziet men een lier met viool en luit, op de zijtorens doorluchtige uit S-voluten met palmetten opgebouwde opzetstukken, alles vrijwel gelijk aan de bekroningen te Holwerd.",
  "Part07_002Grootebroek": "Het front van dit orgel is nauw verwant aan dat in Dongjum (1848, deel 1840-1849, 320-321), een instrument dat in zijn front op zijn beurt weer veel gemeen heeft met het orgel in Hoogkerk (1848, deel 1840-1849, 332-334). De opbouw in Grootebroek is gelijk aan die in Dongjum: drie ronde torens en gedeelde vlakke tussenvelden, waarvan de etages worden gescheiden door een even benedenwaarts gebogen lijst. Toch is de indruk die beide orgels maken heel verschillend. Zo is het instrument in Dongjum gedrongen en breed, dat in Grootebroek slank en sierlijk. Het orgel in Grootebroek is dan ook behoorlijk groter dan dat in Dongjum. Laatstgenoemd instrument heeft maar \u00e9\u00e9n manuaal en zeven stemmen, terwijl het orgel in Grootebroek oorspronkelijk twee manualen had en veertien registers. Daardoor zijn de proporties rijziger. Niet alleen is de middentoren hoger dan in Dongjum, deze steekt ook hoger boven de tussenvelden uit, wat ten dele wordt veroorzaakt door de hogere kap met breed uitzwaaiende bovenlijsten. Ook de velden hebben in Grootebroek andere proporties. Het labiumverloop in de benedenvelden is gelijk aan dat te Dongjum, namelijk een flauw gebogen omgekeerde V. In de bovenvelden is het orgel in Hoogkerk gevolgd: men ziet een gebogen naar buiten oplopende labiumlijn, die overigens door haar grotere hoogte sierlijker is dan in Hoogkerk. De zijtorens zijn slanker dan bij het Dongjumse instrument.\nDe blinderingen zijn tamelijk transparant, bijna metaalachtig. Uiterst geabstraheerde plantaardige voluutvormen zijn het overheersende element. Bij de lijst tussen de etages ziet men aan de bovenzijde een kettingachtig rankwerk en aan de onderzijde bloemen. De consoles onder de torens hebben bladvormen en bij de middentoren kijkt daar een engelenkopje uit. De vleugelstukken zijn sober, een bescheiden gevlochten bladslinger uitlopend in een voluutkrul. Op de middentoren een lier met blaasinstrumenten en een muziekblad, op de zijtorens bazuinblazende putti met zegepalmen.",
  "Part07_003OudenboschHRV": "Dit orgel stelt ons voor tal van raadsels. Het lijkt er op dat Knipscheer bij de plaatsing in Oudenbosch om het oude binnenwerk een nieuwe kas plaatste. Is deze door Knipscheer vervaardigd? Op het eerste gezicht lijkt dat alleszins plausibel. De frontindeling met ronde middentoren, gedeelde tussenvelden en spitse zijtorens herinnert aan Knipscheers vroege orgels in Uithoorn en Nieuwerkerk, respectievelijk uit 1836 en 1837 (deel 1819-1840, 340-342, 347-349). Ook de ornamentiek wijst in Knipscheers richting. Er zijn echter enige kenmerken die zich wat moeilijker met een auteurschap van deze orgelmaker laten verenigen. De zijstijlen zijn opvallend breed en voorzien van inkassingen. Dit komt bij Knipscheer niet voor. Nog moeilijker is het om de onderbouw in diens oeuvre in te passen. De rijke profielen en vooral het naar beneden uitlopen van de lijsten onder de torens wijzen eerder in de richting van de 18e eeuw. De profielen van de bovenlijsten lijken wel iets op die van de onderbouw, maar zijn veel eenvoudiger. De forse soffiet onder de middentoren is ook wat moeilijk te plaatsen. De simpele consoles onder de zijtorens, welker plaatsing niet geheel klopt, horen in elk geval niet tot de oorspronkelijke kas.\nDe tegenstrijdigheden in deze orgelkas laten zich waarschijnlijk het best als volgt verklaren. Knipscheer heeft voor de kas die hij aan Oudenbosch leverde, gebruik gemaakt van oudere onderdelen, die hij uit sloop zal hebben verworven. Misschien had hij alleen de onderbouw of ook nog gedeelten van de eigenlijke kas. In elk geval heeft hij de torso die hij in handen had gekregen, in overeenstemming met zijn eigen stijl gecompleteerd. De vormgeving van de torenkappen is vermoedelijk van Knipscheer. Hij heeft wel gepoogd enigszins aansluiting te vinden bij de profilering van de onderbouw.\nDe decoratie stamt geheel van Knipscheer. De eikenranken met eikeltjes boven de tussenvelden zijn voor hem typerend. De boven- en benedenblinderingen in de torens zijn ongeveer gelijk. In de middentoren bestaan zij uit twee S-ranken die in het midden bij een klein palmetje bijeen komen. Bij de zijtorens zijn het links en rechts twee ruggelings geplaatste C-voluten, ook weer met een kleine palmet in het midden. Tussen de etages van de velden een zeer eenvoudige golfrank.\nDe vleugelstukken, opgebouwd uit twee gekoppelde S-ranken, komen in deze tijd bij Knipscheer regelmatig voor. Op de zijtorens bevinden zich bazuinblazende engeltjes, van het bij Knipscheer gebruikelijke model. Voor de bijbehorende David was door de geringe hoogte geen plaats. Daar bevindt zich thans een forse schaal, versierd met palmetmotieven. Of deze oorspronkelijk is, staat niet vast.",
  "Part07_004Rosmalen": "Een orgel dat verschillende tendensen in het werk van Smits combineert. Het instrument, waarvan de kas werd vervaardigd door J.F. Beuijssen, heeft een loos vijfdelig positief dat, zoals gebruikelijk bij Smits, in zijn torenopbouw contrasteert met het Groot Manuaal. Het Groot Manuaal heeft een verhoogde middentoren, het positief een verlaagde. Men wordt onmiskenbaar herinnerd aan het onderpositief in Sint Oedenrode (deel 1819-1840, 371-373). De middentoren heeft echter de spitsvorm, wat voor Smits uitzonderlijk mag heten.\nHet hoofdwerk biedt tal van eigenaardigheden. Het heeft een middengedeelte dat herinnert aan het orgel in Winssen (1844, deel 1840-1849, 218-220): ronde middentoren en holle velden met verhoogde frontstokken waaronder opengewerkte panelen. Dan volgen twee brede zijwaarts geronde zijvelden met een V-vormig labiumverloop. Zij worden van de tussenvelden gescheiden door pilasters. Pilasters, zij het van iets geringere breedte, vormen ook de zijwaartse afsluiting van de velden. Met deze vier pilasters is iets bijzonders aan de hand. Vrijwel elke beschouwer zal er enige tijd voor nodig hebben om zich te realiseren dat zij zijn opgebouwd uit pijpen, die dus de cannelures vormen. Deze pijpen zijn in spiegelvelden geplaatst, vermoedelijk in navolging van het Bossche St-Pieters-orgel.\nDe decoratie vertoont ook verschillende bijzonderheden. Allereerst natuurlijk de pijpen met facetten, een idee dat Smits vermoedelijk heeft ontleend aan het Bossche St-Jansorgel, ofschoon bij het daarop ge\u00efnspireerde orgel in Oirschot deze decoratie ontbreekt. De middenpijpen van alle torens en die van de zijvelden zijn van deze decoratie voorzien. De labia zijn bij alle pijpen versierd met kruisen, geometrische figuren, gestileerde plantenvormen en dergelijke.\nHet snijwerk vertoont vormen die vaker bij Smits zijn aan te treffen, maar ook enige bijzondere trekjes. De afwerking van de pilasterkapitelen, die het best als composiet omschreven kunnen worden, is bepaald niet orthodox classicistisch. Men lette op de wat vreemde manier waarop de acanthusbladeren en voluten bij de zijpilasters worden samengeperst en ook op de lambrequins onder de kapitelen. Gebruikelijke Smits-elementen zijn de drie smalle banden in de middentoren boven de blinderingen die ook voorkomen boven de velden. De bloemenslingers boven de tussenvelden en de draperie\u00ebn boven de velden bij het positief behoren ook tot Smits' gangbare repertoire.\nDe torenblinderingen zijn betrekkelijk eenvoudig. In de middentoren van het Groot Manuaal ziet men twee S-ranken, waaruit bloemen ontspringen en onderaan in het midden twee verwante ranken ontspruiten. In de zijtorens van het positief zijn rijker bladvormen te zien: twee C-voluten, waaruit weer ranken voortkomen. In de spitse middentoren ten slotte zijn het twee ranken met krullen.\nMen lette nog op de gestileerde bladvormen boven de velden en naast de zijtorens van het positief. Onder de spitse middentoren een vlakke console met bladmotief (ook hier weer de behoefte aan contrasterende vormen!), onder de zijtorens sierlijke druipers.\nOpmerkelijk zijn de forse uit vlezige blad-elementen opgebouwde consoles onder de tussenpilasters van het Groot Manuaal en de forse bladranken op de consoles onder de zijvelden, die de insnoering van de onderkas moeten afzwakken. De blinderingen van de tussenvelden bestaan uit fors uitgevoerde golfranken. Boven de zijvelden ziet men diverse plantaardige voluutvormen, waar een draperie doorheen is aangebracht. Boven de tussenpilasters zijn voluutvormige fronton-segmenten te zien. Daarboven bevinden zich vlampotten met gekruiste bazuinen.\nDe vleugelstukken bestaan van boven naar beneden uit een bescheiden S-rank, een forsere S-rank en een kleine C-voluut. Op de middentoren een zittende koning David met harp, op de zijpilasters van het Groot Manuaal en de zijtorens van het positief musicerende putti.\nAandacht verdient nog de borstwering van de galerij met haar sierlijke buiging. Naast het schijnpositief zijn panelen aangebracht met muziekinstrumenten, terwijl de borstwering verder bestaat uit door rozetten gekoppelde slanke ovalen. Dit is zeker een van de origineelste frontontwerpen van Smits, waarin hij meerdere eerder beproefde oplossingen tot een synthese brengt.",
  "Part07_005SintPancras": "Bij dit orgel greep Pieter Maarschalkerweerd, intussen zonder zijn partner Stulting, voor de laatste keer terug op het door zijn leermeester B\u00e4tz ontwikkelde frontconcept van Batavia (1841). Het orgelfront in Sint Pancras, dat in sterke mate lijkt op dat in Deurne-Walsberg (1846, deel 1840-1849, 276-278), bestaat uit een ronde middentoren met aan beide zijden twee gekoppelde velden met rechte bovenlijsten en labia die tezamen een gebogen omgekeerde V vormen. Bij alle overeenkomsten maakt de orgelkas in Sint Pancras een andere indruk dan het bescheiden orgeltje in Deurne-Walsberg. Zij is hoger en bovendien zijn de zijwanden enigszins schuin geplaatst, waardoor het geheel meer volume krijgt.",
  "Part07_006Born-Obbicht": "De kas van dit orgel draagt alle kenmerken van het neoclassicisme. Een rechthoekige blokvorm met drie vlakke velden en een middenpartij, bekroond door een gebroken tympaan. Het middenveld heeft de rondboogvorm, de beide zijvelden zijn rechthoekig. Het motief van een rondboog, geflankeerd door twee rechthoekige openingen, gaat terug op de Venetiaanse architect Andrea Palladio (1508-1580) die het vooral gebruikte voor vensters; vandaar de naam Venetiaans drielichtsvenster. Dankzij Palladio's geschriften werd dit motief over de gehele wereld bekend. Het werd ook voor orgelfronten toegepast.\nIn de 19e eeuw treffen wij orgelfronten van een dergelijk model een aantal keren aan in Walloni\u00eb. Wij noemen drie voorbeelden: Ans, Saint-Martin (1843, Arnold Clerinx), Oth\u00e9e, Saints-Pierre et Paul, voorheen Monthegn\u00e9e (1843, Dieudonn\u00e9-Joseph Comblain) en Hollogne-aux-Pierres, Saint-Pierre (1846, Comblain). Deze orgels hebben echter een volledig tempelfront, terwijl in Obbicht alleen twee tympaan-segmenten boven het middenveld zijn aangebracht. Verder zijn de overeenkomsten echter opvallend.\nDe detaillering is sober, maar verzorgd. De stijlen zijn behandeld als pilasters met fraaie corinthische kapitelen, waarin een engelenkopje. Men lette op de diamantkoppen op de bovenhoeken en op de vergelijkbare panelen ter hoogte van de klaviatuur. Op de hoeken een soort pinakels. Gelet op de overeenkomsten met de genoemde Waalse orgels en het strenge neoclassicistische karakter van het geheel, kan men deze orgelkas op ca 1850 dateren.",
  "Part07_007Duiven": "Dit zeer sobere front is waarschijnlijk het beste op te vatten als een gereduceerde versie van een in Engeland gebruikelijk fronttype dat bestaat uit een ronde middentoren, vlakke tussenvelden met inzwenkende gesloten bovenlijsten en ronde zijtorens. Bij kleinere orgels werden de zijtorens weggelaten en ontstond een fronttype als in Duiven. De middentoren vertoont nog maar een flauwe ronding. De decoratie is sober en vrij grof. De bovenblinderingen bestaan in de zijvelden uit draperietjes en in de middentoren uit sobere C-voluten. Aan de pijpvoeten ziet men in de zijvelden een gebogen meanderlijst en in de middentoren een golfrank met een soort palmetjes. Op de vrij fors uitgevallen zijstijlen zijn vazen geplaatst.",
  "Part07_008EnkhuizenOudKath": "Een met mahonie-fineer afgewerkt secretaire-orgel. De vormen zijn nog vrij strak, maar vertonen toch reeds de rondingen en de versieringen die na 1840 in de meubelkunst opgeld gingen doen. Aan de voorkant rust de kast op ronde tapse poten met een ringvormige decoratie. De vlakke zijstijlen zijn 'afgebiesd' met kraaldelen eveneens voorzien van een ringvormige decoratie. In de onderkast twee deuren met panelen voorzien van robbellijsten. De middenstijl is versierd met S-ranken. De klaviatuur kan door middel van een losse klep aan het oog worden onttrokken. Boven het klavier een driedelig raamwerk, bespannen met doek en aan de bovenzijde versierd met S-ranken. In het benedendeel van dit paneel links en rechts twee schijnladen en in het midden een paneel met een links geplaatst sleutelplaatje. De overgang naar de kap wordt gevormd door een smalle robbellijst. Deze kap heeft een flauw gebogen profiel en wordt aan de bovenzijde afgesloten door een dubbele robbellijst. De hoeken zijn nog net scherp afgesneden.\nWanneer wij in aanmerking nemen dat de rondere vormen en de decoratie, zoals hier aanwezig, zich na 1840 beginnen te ontwikkelen, lijkt een datering op ca 1850 aannemelijk. Dit wordt bevestigd door de grote overeenkomsten met het secretaire-orgel in de kapel van het Zuiderzeemuseum te Enkhuizen dat blijkens opschrift is gebouwd in 1853 door Hermanus Knipscheer. Het hier beschreven orgel vertoont ook zeer grote overeenkomsten met het instrument in de Remonstrantse Kerk te Sommelsdijk.",
  "Part07_009Groningen": "Niet gepubliceerde bron\nGegevens, afkomstig van Martin Renshaw",
  "Part07_010Hellevoetsluis": "Dit orgel is een vrijwel perfect voorbeeld van een Clerinx-orgel met een 'standaardfront'. Het omvat een ronde middentoren, geflankeerd door twee ongedeelde tussenvelden met een gesloten, iets inzwenkende bovenlijst, een naar het midden aflopende labiumlijn, en twee ronde zijtorens. Clerinx is niet de uitvinder van dit fronttype. Het is een regelrechte nazaat van het kleinere Luikse orgel uit de 18e eeuw, zoals dat onder meer door een orgelmaker als Robustelly werd gebouwd. Men vergelijke het aan hem toegeschreven orgel in Eckelrade (deel 1769-1790, 104-106).\nOok veel van de decoratieve elementen vallen nog uit de Luikse traditie te verklaren. Men lette bijvoorbeeld op de opgelegde lijsten tussen de consoles onder de torens. De blinderingen bestaan uit fraai uitgevoerde draperie\u00ebn met kwasten.\nMen hoede zich overigens voor de veronderstelling dat Clerinx dit fronttype volstrekt uniform heeft toegepast. Hij heeft er herhaaldelijk op gevarieerd. Zo ontwikkelde hij er ook een versie van met vlakke in plaats van ronde torens.",
  "Part07_011Nederweert": "Een orgel met rugpositief dat op het eerste gezicht nogal af lijkt te wijken van wat bij Clerinx gebruikelijk is. Een nadere beschouwing van zijn oeuvre leert echter dat het hier gehanteerde frontconcept daarin wel degelijk past.\nHet meest opvallend is het gebruik van de brede stijlen in de hoofdwerkkas. Bij het rugpositief is smallere stijl in het midden aangebracht; hij wordt geflankeerd door twee velden met naar buiten oplopende, inzwenkende lijsten en een recht labiumverloop, en door twee ronde torens met elk zeven pijpen. Het hoofdwerk bevat drie ronde torens van elk vijf pijpen en aan elke zijde van de middentoren twee velden met naar het midden oplopende labia, gescheiden door een zeer brede stijl, bekroond door een kapiteel met hoofdgestel. Een dergelijke bekroning ontbreekt bij de overigens naar verhouding veel smallere middenstijl in het rugwerk.\nHoe past nu dit frontconcept in het oeuvre van Clerinx? Om met het rugpositief te beginnen, de vormgeving ervan heeft zeker parallellen in ander werk van deze orgelbouwer. Zijn orgel in het Belgische Rekem (1844) heeft een rugwerk met vrijwel dezelfde opbouw; alleen vertonen de labia daar hetzelfde verloop als de velden van het hoofdwerk in Nederweert. Ook bij een aantal eenmanuaals orgels heeft Clerinx een dergelijke opbouw toegepast. Het bouwen van orgels met een in feite geneutraliseerde middenpartij kwam in de Zuidelijke Nederlanden in de 18e eeuw op. De orgelbouwers Van Peteghem uit Gent hebben in deze ontwikkeling een belangrijke rol gespeeld. Men vergelijke het Van Peteghem-orgel in de Gereformeerde Kerk te Noordwijk aan Zee uit 1782 (deel1769-1790, 251-253). De vorm van het rugwerk valt dus uit de Zuid-Nederlandse orgeltradities afdoende te verklaren. Bij het hoofdwerk is dat minder duidelijk.\nClerinx hanteert veelvuldig een standaard fronttype. Zie bijvoorbeeld Hellevoetsluis (ca 1850). Toch is zijn werk in visueel opzicht niet zo uniform als wel eens wordt beweerd. Hij varieert graag. Zo bestaat er van zijn standaardtype een versie met ronde en een met vlakke torens. Uit een dergelijke neiging tot vari\u00ebren moet waarschijnlijk ook het frontconcept van het hoofdwerk in Nederweert worden verklaard.\nIn 1845 bouwde Clerinx een groot orgel in de Saint-Nicolas d'Outremeuse in Luik met gebruikmaking van een ouder rugwerk. De hoofdkas kreeg een negendelige opbouw met een ronde middentoren, geflankeerd door achtereenvolgens vlakke velden, ronde tussentorens, vlakke velden en ronde zijtorens, lager dan de middentoren en hoger dan de tussentorens. De labia in de velden die de tussentorens flankeerden liepen naar deze tussentorens op, en vormden tezamen dus een omgekeerde V. De onderkas is vrij sterk ingesnoerd. Dit model front moet Clerinx goed zijn bevallen, want hij heeft het verschillende keren toegepast. Maar kennelijk wilde hij ook met dit type gaan experimenteren en het in de breedte beperken. Dus wat deed hij? Hij gaf de midden- en zijtorens vijf in plaats van zeven pijpen en hij verving de smalle tussentorens door brede stijlen, zoals die als middenpartij veelvuldig waren toegepast door de orgelbouwers Van Peteghem. Om ze als vervangers van pijpentorens goed te laten spreken, voorzag hij ze van de door de Van Peteghems veelvuldig toegepaste kapitelen met hoofdgestelfragment, en zie daar het hoofdwerkconcept van Nederweert, dat verder vrijwel niet van genoemd Luiks orgel verschilt. Clerinx heeft dit fronttype ook later nog toegepast. Te noemen is het in 1856 gebouwde orgel in de kerk van Saint-Gilles in Chaineux (B), een kleinschaliger versie van Nederweert zonder rugpositief. Dit fronttype is ook door andere orgelmakers gebruikt, vrijwel letterlijk door F. Louvignij in de Caroluskapel te Roermond (1852), terwijl het ook duidelijk zijn sporen heeft nagelaten in het front van het monumentale Smits-orgel in Aarle-Rixtel (1854).\nDe blinderingen bestaan uit uitbundig, maar tamelijk grof gesneden bladwerk. Vooral de reusachtige takken boven de rugwerkvelden trekken de aandacht. Op de torens van het rugwerk zitten putti. Op de middentoren van het hoofdwerk zien wij koning David met harp en op de zijtorens staande putti die de trompet steken. Boven de kapitelen van de tussenstijlen ziet men een lier met stralenkrans en twee gekruiste trompetten. De vleugelstukken, die alleen aan het hoofdwerk voorkomen, vertonen sierlijk rankwerk met gevleugelde engelenkopjes.",
  "Part07_012Kampengeref": "",
  "Part07_013SommelsdijkREM": "Een secretaire-orgel dat uiterlijk bijna gelijk is aan dat in de Oud-Katholieke Kerk in Enkhuizen. De poten met ringvormige decoratie, de vorm van de deuren, de klep en het raamwerk boven de klaviatuur zijn bij beide orgels vrijwel gelijk. Toch zijn er ook enige verschillen van belang. De middenstijl in de onderkast vertoont hier geen S-ranken, maar een robbellijst. Op de zijstijl, die verder gelijk is aan die in Enkhuizen, is hier een spiraalvorm aangebracht. Verder zijn de profielen van de kappen meer uitgesproken en zijn de hoeken op die plaats sterker gerond. Het snijwerk in het afsluitpaneel is iets rijker dan dat in Enkhuizen. Wel ziet men hier weer de twee schijnladen boven het klavier en het paneel met links geplaatst sleutelplaatje. Dit alles doet vermoeden dat beide meubels van dezelfde maker afkomstig zijn.\n\nNiet gepubliceerde bron\nKlaas Bolt, Beschrijving van het kabinet-orgel in de Remonstrantse kerk te Sommelsdijk. [Haarlem], 1975.",
  "Part07_014Vlagtwedde": "Over de oorsprong van dit orgel was geruime tijd alleen bekend dat het in 1904 door Proper in de Gereformeerde Zuiderkerk te Emmen was geplaatst en dat het afkomstig was uit Amsterdam of omgeving. Het binnenwerk lijkt te dateren uit het einde van de 18e eeuw, maar wat is te zeggen over de kas? Deze is in de loop der tijden gewijzigd. Het blinderingssnijwerk met zijn grove plantaardige vormen zal wel dateren uit 1904, evenals de uit S-voluten opgebouwde vleugelstukken en de consoles onder de torens.\nHet orgel wordt bekroond door drie beeldjes, koning David met harp en twee bazuinblazende engelen. Hoewel de bevestiging van deze beeldjes gewijzigd moet zijn, kunnen ze toch een aanwijzing opleveren. Zij zijn van een model dat in Amsterdam werd vervaardigd en zij werden door verschillende orgelmakers als versiering toegepast, vooral door Knipscheer. Kunnen wij hier met een orgel van diens hand te maken hebben? De opbouw is sober: een ronde middentoren, gedeelde smalle tussenvelden en smalle spitse zijtorens met vijf pijpen. Dit frontmodel treffen wij ook aan bij het oudste bewaard gebleven orgel van Hermanus Knipscheer II, het in 1836 gebouwde instrument in de Thamerkerk te Uithoorn (deel 1819-1840, 340-342). Dit fronttype zou hij daarna nog een aantal malen toepassen, het laatst bij het met oudere elementen gebouwde orgel in de Hervormde Kerk te Oudenbosch (1850). Knipscheer komt later, te beginnen met het orgel in Nieuwveen (1858), weer op dit fronttype terug, maar geeft het dan, met uitzondering van het orgel in Watergang (1874), steeds ronde torens. Een en ander maakt het aannemelijk dat de orgelkas in Vlagtwedde afkomstig is van Knipscheer, mogelijk met gebruikmaking van oudere delen. Gezien de stilistische ontwikkeling van diens orgelfronten, kan zij niet veel ouder kan zijn dan 1850.",
  "Part07_015SlotenNH": "Een orgel met een wel zeer sober front. Het heeft een vijfdelige opbouw met drie ronde torens van elk zeven pijpen en vlakke gedeelde tussenvelden waarvan de etages worden gescheiden door rechte lijsten. Dit is bij Knipscheer niet erg gebruikelijk; men vindt het verder in zijn werk alleen in Enspijk en Opijnen (beide 1858). Uniek in zijn werk is echter het labiumverloop in deze velden: beneden V-vormig, boven naar buiten oplopend. Men wordt terstond aan Hess herinnerd, die iets dergelijks bij enkele van zijn orgels toepaste, bijvoorbeeld Rotterdam-Charlois, Hervormde Kerk (1784, deel 1769-1790, 275-278) en Kloetinge, Hervormde Kerk (1787, deel 1769-1790, 340-343). Knipscheer kan het aan deze orgelmaker hebben ontleend, al is tot dusverre niet gebleken dat hij ooit aan \u00e9\u00e9n van de genoemde orgels werkzaamheden heeft verricht.\nDe decoratie is zeer eenvoudig. Aan de uiteinden van de pijpen ziet men een bescheiden boogfries, terwijl tussen de pijpvoeten spits toelopende bladelementen zijn geplaatst, die herinneren aan de vlammen die men in de 18e eeuw veelvuldig op die plaats aanbracht. Ook de profielen van de torenkappen zijn zeer sober. Onder de torens enig rudimentair bladwerk. De vleugelstukken, in de vorm van gesloten S-voluten, zijn van een voor Knipscheer niet zeer gebruikelijk type. Op de torens koning David en twee bazuin blazende engelen, beeldjes van het model dat zeer vaak door Knipscheer werd gebruikt.",
  "Part07_016Bovenkarspel": "Het front van dit orgel is een gecomprimeerde versie van dat in de Hervormde Kerk in Huizum uit 1849 (deel 1840-1849, 369-371). Het front van Huizum is negendelig en heeft tussenpartijen die bestaan uit een bescheiden ronde toren met drie pijpen en aan beide zijden gedeelde vlakke velden. In Bovenkarspel worden de tussentorens weggelaten waardoor gekoppelde velden ontstaan. Deze hebben een lichte holling gekregen, maar de onderlijsten zijn recht. Aan de bovenzijden worden zij afgesloten door inzwenkende smalle lijsten. De Van Dams zullen deze werkwijze nog twee keer toepassen: in 1862 in Schalsum en in 1866 bij hun verbouwing van het Gerstenhauer-orgel in Lambertschaag (deel 1790-1818, 219-221). Daarna verdwijnt het uit het repertoire.\nVan de oorspronkelijke decoratie moet veel zijn verdwenen. Blinderingen aan de pijpvoeten en vleugelstukken ontbreken thans. Wat er nog aan decoratieve elementen over is gebleven, is tamelijk sober. Boven de tussenvelden zijn eenvoudige festoenen aangebracht, die met hun afhangende gedeelte over de pijpen hangen. Boven in de middentoren zijn aan beide zijden bladranken te zien, die zich vertakken in een twijg met druiventros en een C-rank waaraan in het midden aan beide zijden een bloemrozet is toegevoegd. Het snijwerk onder de scheidingslijsten van de tussenvelden geeft een vereenvoudigde versie te zien van hetzelfde motief. Bij de zijtorens zien wij aan beide zijden een C-rank waaruit twee gestileerde, in het midden omkrullende ranken ontspruiten.\nDe kerkmuzikale functie van dit orgel wordt onderstreept door de bekronende beelden: op de middentoren de oudtestamentische psalmdichter David en op de zijtorens de patronen van de katholieke kerkmuziek, links Gregorius in pauselijk gewaad, met kruisstaf en boek, rechts Ambrosius in bisschoppelijk ornaat, met een boek en een bijenkorf, waarmee wordt aangegeven hoe zoetvloeiend de door hem gesproken woorden moeten zijn geweest.\n\nNiet gepubliceerde bron\nArchief Flentrop Orgelbouw",
  "Part07_017Elburgmuseum": "In zijn frontopbouw was dit orgel vrijwel gelijk aan het orgel dat Gabry in 1842 bouwde voor de Remonstrantse Kerk te Oude Wetering (deel 1840-1849, 127-128): een ronde middentoren, vlakke ongedeelde tussenvelden met naar buiten oplopende labia en spitse zijtorens.\nDe detaillering was veel soberder. In plaats van de soffiet die zo karakteristiek is voor Oude Wetering, bevonden zich hier onder de torens de gebruikelijke consoles. De blinderingen bestonden grotendeels uit S-ranken. Boven de tussenvelden geplooid bladelement dat naar beneden uitliep in een krul. Dit lijkt enigszins op de op metaal geschilderde decoratie van het Inder Maur-Gabry orgel in de Remonstrantse Kerk te Waddinxveen uit 1825 (deel 1819-1840, 163-165). De vleugelstukken hadden de vorm van een krulvoluut. Bij de restauratie van de kerk in 1956 werd het orgel vrij sterk gewijzigd, wat het uiterlijk zeker niet ten goede kwam.\nIn Elburg bevindt zich thans het front met enig snijwerk. De beelden van een zittende koning David en twee sierlijke bazuinblazende engelen zijn in Oegstgeest gebleven en sieren thans het in 1977 gebouwde Schonat-Metzler-orgel.",
  "Part07_018Garmerwolde": "Het front van dit orgel is bijna een tweelingbroer van dat te Smilde uit 1841 (deel 1840-1849, 87-89), dat zijn ontstaan weer dankt aan een combinatie van de frontconcepten van Strijen (1840, deel 1819-1840, 406-409) , van Van Oeckelen zelf, en Bellingwolde (1798, deel 1790-1818, 119-121) van Freytag. Wij zien ook hier een vrij uitgesproken hoofdwerk-bovenwerk aanduiding. Verder is het front opgebouwd uit een duidelijk aangegeven zelfstandige middenpartij, bestaande uit een gedeelde ronde middentoren, geflankeerd bij het hoofdwerk door tweedelige licht geholde velden en bij het bovenwerk door ongedeelde velden, en uit twee zijgedeelten die bestaan uit driedelige velden en tweedelige zijtorens.\nGeheel ongewijzigd neemt Van Oeckelen zijn concept voor Smilde toch niet over. In de velden naast de middentoren is de scheiding tussen hoofd- en bovenwerk minder uitgesproken. In Smilde is daar een gesloten lijst aangebracht met aan de onderzijde een draperie en erboven een bladtak. In Garmerwolde is de gesloten lijst verdwenen en ziet men alleen nog een draperie en een rudimentair bladtakje. In deze velden lopen de labia nu naar buiten op, in Smilde lopen ze op die plaats af. Ook verder zijn er verschillen in labiumverloop. Terwijl in Smilde in de beide tussenvelden van het hoofdwerk de labia een tegengesteld verloop hebben, zien wij in Garmerwolde op die plaats min of meer parallelle labiumlijnen. De lijsten tussen de etages van de hoofdwerkvelden hebben echter het verloop van Smilde behouden, wat een sterk contrast teweeg brengt.\nIn de decoratie zijn er grote overeenkomsten, maar ook belangrijke verschillen. Zo zijn in de voetlijsten, tussenlijsten en bovenlijsten tandingen aangebracht die in Smilde ontbreken. Ook bij de blinderingen zijn overeenkomsten en verschillen vast te stellen. Terwijl in Smilde de draperie\u00ebn de pijpuiteinden geheel afdekken, laten zij in Garmerwolde een deel daarvan onbedekt. Bij het hoofdwerk zijn hier op die plaatsen lauwertakken aangebracht. Ook veel andere vormen van Smilde vindt men bij dit orgel terug. De hoorns van overvloed in de buitenvelden van het hoofdwerk zijn bij beide orgels vrijwel identiek. Dat geldt ook voor de decoratie bij lijsten tussen de etages van deze velden: kleine draperietjes met liggende takken met een bloem in het midden. Bij de pijpvoeten van de buitenste velden van het bovenwerk zijn de vormen ook gelijk aan die in Smilde, alleen zijn de blinderingen hier verdubbeld. Opmerkelijk is dat de benedenblinderingen van de beide etages van de middentoren van plaats zijn verwisseld. Daardoor hebben de drie boventorens nu dezelfde benedenblinderingen: twee naar buiten uitlopende takken, in het midden door een lint bijeen gebonden. Onder in de benedentoren ziet men nu twee brede takken met rozetten in het midden, ongeveer zoals in benedenblindering van de boventoren in Smilde. De aandacht verdient nog de decoratie boven in de benedenetage van de middentoren: in Smilde ziet men daar een ornament dat aan vleermuisvleugels herinnert, met in het midden een soort korenaren. Dit ziet men hier ook, zij het dat de vleugels zijn verrijkt met bloemrozetten en dat de aren behoorlijk wat volumineuzer zijn geworden. De bladmotieven bij de pijpvoeten in de benedenvelden van het hoofdwerk zijn ongeveer gelijk aan die in Smilde, alleen forser van uitvoering. Ook het verschil in kleur is van belang. In Smilde zijn de blinderingen uniform verguld, in Garmerwolde zijn de bladelementen grotendeels groen met hier en daar een verguld onderdeel.\nIn Strijen en Smilde ziet men beelden aan weerszijden van het orgel. Hier ziet men breed uitwaaierende vleugelstukken, waarvan de basiselementen worden gevormd door twee bebladerde S-voluten met rozetten. De torenbekroningen zijn, evenals te Smilde, in verhouding tot de grote decoratieve rijkdom van het orgel zelf, wat sober uitgevallen: op de middentoren een lier, op de zijtorens vazen met vierkante oren.",
  "Part07_019DenHaag": "Het meubilair van deze kerk werd voor het grootste gedeelte vervaardigd door de beeldhouwer Charles Geerts uit Leuven (1807-1855). Hij vervaardigde ook het beeldhouwwerk aan de orgelkas. Of hij de orgelkas zelf ook heeft vervaardigd en ontworpen is niet duidelijk, maar invloed op het ontwerp heeft hij vermoedelijk wel gehad. In ieder geval kan men niet zeggen dat deze kas uitgesproken typerend is voor het werk van Fran\u00e7ois Loret.\nDe opzet is in wezen vrij eenvoudig: een zevendelige opbouw met ronde middentoren, ongedeelde tussenvelden, ronde zijtorens en lagere ongedeelde zijvelden. Opvallend is bij de tussenvelden de vrij sterke holling die zich in de onderkas voorzet; de zijtorens staan even overhoeks, terwijl de zijvelden schuin naar achteren zijn geplaatst. Ook zij hebben een sterke holling die zich eveneens in de onderkas voortzet. Door deze kunstgrepen wordt het gehele orgelfront als het ware in beweging gezet.\nIs alleen al hierdoor dit orgel een genoegen voor het oog, de schitterende decoratie maakt het tot een waar feest. Men zie bijvoorbeeld hoe de golvende beweging die door het gehele front heen gaat, als het ware wordt gekanaliseerd in de forse S-vormige voluten op de hoeken, die worden ondersteund door S-vormige consoles met acanthus bladwerk en worden bekroond door vazen met een rijke bloementooi.\nBij veel Loret-orgels kan men zien dat de zijstijlen van de torens zijn getransformeerd tot pilasters. Hier zijn zij tot zuilen geworden met uitbundige composiet kapitelen. Bij de middentoren bestaan deze zuilen zelfs uit twee etages, waarvan de bovenste met cannelures is versierd. De voetstukken van deze zuilen zijn gedecoreerd met bladwerk, dat wat Egyptisch aandoet. Van deze zuilen ontspringen spitse bogen die als bovenblindering dienen en in de torenkappen penetreren. Zij zijn gedecoreerd met bladlijsten. In het midden bevindt zich een bladmotief dat herinnert aan een Franse lelie. Daaronder ziet men C-voluten met krullen en een hangend bladelement. Bij de middentoren is naast de kapitelen van de zuilen nog een brede console te zien, waarop putti met blaasinstrumenten. Daar vanaf hangt een bloemenslinger over de gesloten bovenlijsten van de tussenvelden. Naast de zuilen van de middentoren ziet men bovendien een brede stijl, evenals de zuil in twee\u00ebn gedeeld, met bloemen- en vruchtenslingers, alles in vormen ontleend aan de Vlaamse barok van omstreeks 1700.\nBlinderingen aan de pijpvoeten ontbreken, maar wel vindt men tussen de pijpen in de torens een decoratie in de vorm van opengewerkte pijlpunten. De voetlijsten zijn versierd met gevlochten blad- en bloemenslingers. Zeer opmerkelijk zijn de consoles onder de torens. Die onder de middentoren is het rijkste. Twee gevleugelde putti, uit bladloof voortkomend, houden een cartouche vast met daarop het Jezusmonogram IHS dat vooral veel door de Jezu\u00efeten werd gebezigd (De St-Teresiakerk is een Jezui\u00ebtenkerk). Opmerkelijk is nog het omgekrulde bovendeel van de cartouche, een ontlening aan het 16e-eeuwse rolwerk, dat pas later in de 19e eeuw op grote schaal navolging zou vinden. Het geheel wordt geflankeerd door rijke bloemen- en plantenslingers. Bij de zijtorens ziet men een rijke rococo schelp in een omlijsting van acanthusblad. Men lette nog op de ronde uitsparing in het paneel onder de console. Onder de pijpvelden zijn gesneden panelen met muziekinstrumenten aangebracht. Wij herkennen daarin onder andere de ophicle\u00efde, een in de 19e eeuw ontwikkeld blaasinstrument met een wel zeer kortstondige carri\u00e8re, dat af en toe zijn naam ook aan een orgelregister heeft gegeven.\nOp de zijtorens musicerende engelen, links met een harp, rechts met een cello. Op de middentoren een beeld van een zittende grijsaard met een boek op schoot, een kind links van hem en een vogel op zijn rechter schouder. Waarschijnlijk betreft het hier een voorstelling van de Heilige Drie\u00ebnheid, maar dan wel een ongebruikelijke.\nWanneer men het interieur van de St-Teresia bezoekt en de rijke altaren, de schitterende preekstoel en het monumentale orgelfront in ogenschouw neemt, dan zal men al snel tot de overtuiging komen dat Geerts als een van de beste beeldsnijders van zijn tijd moet worden beschouwd.",
  "Part07_020DenBosch": "Een voor Nederlandse begrippen zeer ongebruikelijke orgelkas met zijn brede dubbele middenveld, geflankeerd achtereenvolgens door twee ronde torens, twee ongedeelde holle velden en twee zeer hoge zijtorens. Oorspronkelijk waren de proporties rijziger, maar bij de herplaatsing in de abscis van de vernieuwde kerk in 1915 werd de kas ingekort, terwijl zij tevens werd gescheiden van haar fraaie tribune, die weer aan de ingangszijde werd opgesteld. De kas werd vervaardigd door de timmerman P.W. Hoenselaars, maar het frontontwerp zal toch wel van Vollebregt afkomstig zijn.\nOrgelfronten van deze opbouw met een middenveld in plaats van een middentoren zijn vooral karakteristiek voor de Luikse orgelbouw uit de 18e eeuw. Nu bevond zich niet al te ver uit de buurt van 's-Hertogenbosch een prominent voorbeeld van deze Luikse orgelschool, het orgel in Helmond (deel 1769-1790, 64-69), gebouwd in 1772 door G. Robustelly voor de abdij van Averbode. Laat men het bovenfront van het Bossche orgel weg, dan heeft men ongeveer het Helmondse orgel, zij het zonder de zijstukken. Het is niet ondenkbaar dat dit instrument Vollebregt voor de geest heeft gestaan, toen hij zijn front concipieerde.\nIn de Frans ge\u00efnspireerde Luikse orgelbouw kende men geen bovenwerk. Toen Vollebregt bij een orgel met een Luiks geori\u00ebnteerd front een bovenwerk wilde aanbrengen, moest hij het front daartoe aanpassen, wat hij deed door tussen de beide middentorens een extra boogvormig pijpenveld aan te brengen. Zo ontstond een opzet van een geheel eigen karakter. De beide boven elkaar geplaatste middenvelden hebben een V-vormig labiumverloop en worden gescheiden door twee door snijwerk omspeelde gedrukte bogen\nDaarmee zijn wij bij de decoratie terecht gekomen. Het snijwerk is afkomstig van de Bossche beeldhouwer Frans Donkers (1821-1877), die van 1848-1859 met zijn broer Henri een beeldhouwersatelier voerde. Het snijwerk moest volgens contract worden vervaardigd in 'stijle baroque'. Donkers weet zich met grote virtuositeit in de geest van de barok in te leven en voegt hier en daar ook rococo-elementen toe. Verfijnd kan men zijn werk niet noemen, maar het geeft blijk van een grote artistieke vitaliteit.\nHet meest spectaculaire deel van het front is de boog die het middenveld bekroond. Deze wordt geflankeerd door twee enorme S-voluten waarop musicerende putti zijn gezeten. De voluten ondersteunen een fors podest waarop een door twee putti vastgehouden cartouche. De blinderingen van het bovenveld bestaan voornamelijk uit C-voluten, beurtelings met hun opening naar binnen en naar buiten. In het midden is dan opeens een uit drie voluten opgebouwde figuur te zien met rococoschuim als decoratie. De twee gedrukte bogen die de etages van het middenveld scheiden worden ook weer omspeeld met voluutvormen. De middentorens bevatten aan de pijpuiteinden een compositie van drie C-voluten waaruit ook weer rococoschuim te voorschijn komt. Voluten en rocailles ziet men ook aan de pijpvoeten. Bij de zijtorens zijn de blinderingen rijker. Aan de pijpuiteinden ziet men daar ook weer drie C-voluten, waaruit dit keer een buste verschijnt. Aan de pijpvoeten van de zijtorens ziet men weer voluten, hier met wel zeer uitgesproken schuim-elementen. Heel bijzonder is het snijwerk boven de tussenvelden. Aan de pijpuiteinden zijn gekoppelde C-voluten te zien, met daarboven een gesloten lijst waarop een van de zijtorens afhangende guirlande is aangebracht met bloemen en in het lagere deel een keur aan muziekinstrumenten. Opvallend is dat bij al deze decoratieve rijkdom snijwerk aan de pijpvoeten in de velden ontbreekt. De vleugelstukken zijn bescheiden en bestaan uit gebundelde stengels, omslingerd door bloemranken. De aandacht verdienen nog de consoles onder de torens; zij zijn versierd met een ingewikkeld voluten-patroon, waaruit zich bij de zijtorens weer bustes losmaken, zoals die daar ook in de bovenblinderingen zijn te zien.\nDe eveneens door Donkers vervaardigde tribune, thans van het orgel gescheiden, vertoont virtuoos uit voluten samengesteld snijwerk, met daarin medaillons met David en Caecilia en in het midden een putto met harp.",
  "Part07_021Mechelen": "Dat dit orgel uit 1851 stamt, kon pas onlangs met zekerheid worden vastgesteld. Dat het een werk was van de gebroeders M\u00fcller was al langer bekend. Daar beginnen ook meteen de problemen, want dit orgel heeft in zijn uiterlijk niets met de andere instrumenten van deze orgelmakers gemeen. De orgelkas past met haar strenge blokvorm zeer goed in de esthetica van het neoclassicisme, zoals dat met name in Frankrijk ook zijn invloed deed gelden op de vormgeving van orgelkassen.\nDe opbouw is eenvoudig. Een breed ongedeeld middenveld met V-vormig labiumverloop, geflankeerd door smallere en lagere zijvelden die alleen in hun benedendeel van pijpen zijn voorzien en in hun bovengedeelte fraai snijwerk bevatten. Het front wordt geleed door vier forse ongecanelleerde pilasters met Corinthische kapitelen, die een hoofdgestel dragen. Boven de middenpartij een gebogen fronton. Aan de zijkanten zijn sierlijke vleugelstukken aangebracht in de vorm van een voluutkrul met een bloemenslinger erlangs afhangend, alles beginnend met een cherubijnenkop. Het snijwerk vertoont verder plantaardige vormen, terwijl de onderkas is voorzien van een decoratie van staande smalle ovalen, een typisch neoclassicistisch motief. Alles lijkt erop te wijzen dat wij hier te maken hebben met een voor Nederlandse begrippen zeldzaam voorbeeld van een neoclassicistische orgelkas, dat moeiteloos in een internationaal stilistisch kader kan worden geplaatst.\nEr is echter iets vreemds met dit orgelfront aan de hand. De pilasters die het front geleden zijn zeer fors uitgevallen; zij dragen echter een naar verhouding wel heel erg smal hoofdgestel. Dit zou eigenlijk, afgaande op de maten van de pilasters, zeker twee keer zo hoog moeten zijn. Nu wordt er bij orgelkassen wel vaker de hand gelicht met de klassieke proportieregels, maar hier is dat wel heel opvallend. Er is echter meer. Aan de binnenkant is het front opgebouwd uit stijlen en ertussen aangebrachte regels. De bovenste regels bevinden zich echter niet aan de uiteinden van de stijlen, maar iets daaronder. Een en ander geeft aanleiding tot het vermoeden dat de orgelkas op een goed moment moet zijn verlaagd. De frontpijpen stammen uit  ca 1700; zij zijn opvallend wijd in verhouding tot hun lengte. Er is veel te zeggen voor de veronderstelling dat zij zijn ingekort.\nWanneer wij al deze gegevens met elkaar combineren: het te lage hoofdgestel, de te laag liggende bovenste dwarsregels en de duidelijk ingekorte oudere frontpijpen, dan is de conclusie bijna onontkoombaar dat wij hier te maken hebben met een in oorsprong 17e-eeuwse orgelkas die later, waarschijnlijk in de 19e eeuw, is hermaakt en verlaagd om in de huidige kerk te passen.\nKan een orgelkas van een dergelijk blokvormig model uit de 17e eeuw stammen? Dat kan inderdaad: in de kerk van Saint-Jean-Baptiste in Herve bij Verviers (B) bevindt zich een in 1672 gebouwd orgel met rugpositief, waarvan de hoofdwerkkas opvallende overeenkomsten vertoont met het instrument in Mechelen. Het is eenvoudiger van decoratie, maar de opzet is ten zeerste verwant: een middenveld met V-vormig labiumverloop, geflankeerd door twee velden. Deze zijvelden zijn hier echter even hoog als het middenveld, alleen smaller. Evenals in Mechelen wordt het front geleed door pilasters, zij het van een zeer eenvoudig model. In Herve wordt het geheel echter afgesloten door een zeer fors hoofdgestel, wat veel betere proporties oplevert. Vermoedelijk kunnen wij er hier een indruk van krijgen hoe het orgel in Mechelen er oorspronkelijk heeft uitgezien. Het orgel in Herve moet oorspronkelijk nog een bekroning hebben gehad, maar over het uiterlijk daarvan is niets bekend.\nWanneer kan de orgelkas in Mechelen zijn huidige vorm hebben gekregen? In 1810 werd de kerk vernieuwd door Matthias Soiron. In 1820 zijn diverse betalingen geboekstaafd aan de schrijnwerker Jos van Hautem voor werk aan de orgelkas, terwijl deze in 1849 door Max Schauten uit J\u00fcchen uit elkaar genomen moet zijn en weer in elkaar gezet.\nOpvallende details van het orgel zijn het snijwerk in de gesloten bovendelen van de zijvelden met eikenkransen alsmede de gekoppelde ovalen in de onderkas. Deze decoratie lijkt vroeg 19e-eeuws. Zo ook de gespvormige versieringen onder de pijpvelden. Het blinderingssnijwerk van de velden zou met zijn eikenbladvormen ook wel uit het begin van de 19e eeuw kunnen stammen. Alleen de vleugelstukken zijn wat moeilijk te dateren. Uit de aan de orgelkas gebruikte decoratieve vormen zou men echter kunnen concluderen dat deze in 1820 zijn huidige vorm heeft gekregen. Welke consequenties de door Schauten in 1849 uitgevoerde werkzaamheden voor de uitwendige vorm van het orgel hebben gehad, is echter niet duidelijk. Of de gebroeders M\u00fcller nog iets aan de kas hebben gewijzigd, evenmin. Zo blijft dit orgel, toch nog steeds een fascinerend raadsel.",
  "Part07_022Noorbeek": "Een orgel met een voor de orgelbouw in deze contreien tamelijk gebruikelijk frontmodel: een verhoogde ronde middentoren, ongedeelde vlakke tussenvelden met gesloten gebogen bovenlijsten en ronde zijtorens. De onderkas is ingesnoerd.\nOpvallend zijn de bloemenslingers op de stijlen. Deze doen uitgesproken 17e-eeuws aan en wekken enige associaties met het werk van de in deze streek veelvuldig actieve familie Weidtmann. In hoeverre Koulen doelbewust aan het werk van dit illustere orgelmakers geslacht heeft gerefereerd, is niet uit te maken. Men vindt een vergelijkbare decoratie overigens bij het in 1830 gebouwde orgel in de Heilig-Hartkerk te Heerlen-Schandelen, een werk van de Gebroeders Schauten (deel 1819-1840, 238-239). De hoofdvorm van de kas en de overige decoratieve vormen hebben niets aan de Weidtmanns te danken. Blinderingen aan de pijpvoeten ontbreken. De bovenblinderingen in de middentoren bestaan aan beide zijden uit zich splitsende ranken die in het midden bij twee bloemrozetten samenkomen. Bij de zijtorens ziet men een vereenvoudigde uitvoering van hetzelfde motief. De bovenblinderingen van de velden bestaan uit bloemenslingers. Boven de zijvelden S-voluten met een krul bij de middentoren, waaruit weer kleinere krullen voortkomen. Opmerkelijk zijn de panelen in de vorm van een driehoek met inzwenkende zijden rondom de torenconsoles, een vorm die lijkt te refereren aan de insnoering van de orgelkas. De consoles zelf zijn voorzien van omkrullend bladwerk. De panelen onder de velden zijn opengewerkt en bevatten een decoratie, bestaande uit een C-voluut en een slakkenhuis-vormig motief. De vleugelstukken bestaan uit aan een lint opgehangen muziekinstrumenten. Op de zijtorens bazuin blazende engelen.",
  "Part07_023Pijnacker": "Een orgel met een eenvoudige vijfdelige frontindeling met ronde middentoren, ongedeelde zijvelden met recht labiumverloop en ronde zijtorens. Typerend zijn de brede gebogen bovenlijsten van de velden. De vorm van de tussenvelden met sterk verhoogde frontstokken, waaronder brede panelen, komt in het werk van Kam & Van der Meulen niet vaak voor. Bij hun andere orgelfronten met gebogen en gesloten bovenlijsten zijn de velden meestal gedeeld. Voorzover thans bekend heeft alleen het door W.H. Kam gebouwde orgel in de Hervormde Kerk te Lent (1857) dezelfde frontopbouw.\nBlinderingen aan de pijpvoeten ontbreken. Boven in de torens ziet men bebladerde S-ranken. Bij de velden bestaan de blinderingen uit geschulpte C-voluten. In de gesloten panelen onder de tussenvelden zijn rozetten aangebracht waaruit vier pijlpunten voortkomen. Deze decoratie herhaalt zich in de borstwering onder de zijtorens. Vleugelstukken zijn niet aanwezig. Op de middentoren een zittende David. De bazuinblazende figuren op de zijtorens werden pas in 1932 geplaatst.",
  "Part07_024Saaxumhuizen": "Een grotere variant van het orgelfront in Breede (deel 1840-1849, 366-368). In beide gevallen gaat het om een zevendelige opbouw, bestaande uit een ronde middentoren, licht geholde smalle tussenvelden, spitse zijtorens en geronde, gedeelde zijvelden, waarvan de bovenlijsten in \u00e9\u00e9n lijn liggen met de aangrenzende zijtorens, al zijn zij wel verkropt. Dit fronttype gaat terug op het werk van Albertus Anthoni Hinsz, die het onder meer toepaste in Appingedam en Wassenaar (deel 1726-1769, 160-162, 373-375). Het voornaamste verschil met Breede is dat bij dit orgel het bovenwerk in de frontopbouw wordt aangeduid. Als consequentie hiervan steekt de middentoren ver boven de rest van het orgel uit. Bovendien is hij gedeeld, met in het benedendeel negen en in het bovendeel elf pijpen. Hun labia lopen parallel naar buiten op. De scheiding tussen de etages van de velden heeft geen uniform verloop; bij de twee onderste velden volgt deze de labiumlijnen, bij het bovenste veld is zij daaraan tegengesteld.\nDe decoratie vertoont de voor Van Oeckelen in deze jaren typerende vormen. Draperie\u00ebn zijn in ruime mate aanwezig. Boven de tussenvelden hebben zij in vergelijking tot de oudere orgels een grotere presentie gekregen. In de bovendelen van de middentoren en zijvelden dekken zij de pijpuiteinden tot de aanzet van de bovenlijsten af, zoals dat ook in Smilde (1841, deel 1840-1849, 87-89) het geval is. Bij de zijtorens laten de draperie\u00ebn een deel van de pijpuiteinden onbedekt, een opening die vervolgens met lauriertakken wordt opgevuld. Dit is een vorm die ook aangetroffen wordt in Garmerwolde (1851), en wel bij de benedendelen van de zijtorens. De breed uitwaaierende takken met een rozet in het midden die in de tussen- en zijvelden zijn te vinden, kennen wij ook uit Smilde, Breede en Garmerwolde. De tussenvelden van het bovenwerk worden gescheiden van die van het hoofdwerk door een combinatie van een draperie en een bebladerde tak, precies zoals in Garmerwolde. Het 'vleermuisvleugel-motief' in de middentorens van Smilde en Garmerwolde keert ook hier weer terug, zij het, in vergelijking met Garmerwolde, iets vereenvoudigd. De blinderingen aan de pijpvoeten in het bovendeel van de middentoren zijn vrijwel gelijk aan wat Garmerwolde op die plaats te zien geeft. Ook het verdere snijwerk vindt bij genoemde oudere orgels zijn tegenhanger. Dat geldt ook voor de vleugelstukken die met hun twee gekoppelde S-ranken de vormen van die in Garmerwolde op kleinere schaal herhalen. Nog kan worden opgemerkt dat de profielen van torenkappen en onderlijsten bijna gelijk zijn aan die in Breede. De vazen op de zijtorens en de lier op de middentoren zijn ook in Smilde en Garmerwolde te vinden.",
  "Part07_025Tjerkwerd": "In het front van dit orgel duikt in het werk van de Van Dams voor het eerst een element op dat men bijna als het handelsmerk van deze orgelmakers zou kunnen beschouwen: de torenvelden. Dit idee hebben zij voor het eerst toegepast bij orgels met een gedeelde middentoren, maar later werden ook orgels met een ongedeelde middentoren van dergelijke velden voorzien. Om te begrijpen hoe de Van Dams op de torenvelden zijn gekomen, moeten wij het orgel te Bovenkarspel (1851) nog eens bezien en bedenken dat door veranderingen in de disposities van het hoofdwerk het nodig werd meer grote pijpen in het front onder te brengen. Kenmerkend voor het orgel in Bovenkarspel zijn de dubbele tussenvelden. Wilde men meer grote pijpen in het front, dan kon op dat gegeven worden voortgeborduurd. De orgelmakers zijn daarbij waarschijnlijk als volgt te werk gegaan. Zij trokken de binnenste velden een eind op en plaatsten ze onder \u00e9\u00e9n kap met de middentoren, al werd deze kap bij de velden wel verkropt. Zij kregen een holle vorm en een indeling die zowel afweek van die van de middentoren als van die van de buitenste tussenvelden. Daardoor werden de torenvelden visueel van de buitenste velden losgemaakt, terwijl ook werd vermeden dat de middentoren te dominant zou worden. In de buitenste velden bevat de benedenetage de grootste pijpen, bij de torenvelden is dat precies omgekeerd. De etages van de velden worden gescheiden door naar verhouding tamelijk brede horizontale lijsten. De buitenvelden worden aan de bovenzijde afgesloten door een naar boven geopende C-voluut.\nIn de blinderingen aan de pijpvoeten in de beneden-middentoren zijn de S-voluten het dominerende element. In de ernaast gelegen binnen- en buitenvelden zijn aan de pijpvoeten S-ranken te zien, waarbij de bladvorm domineert. Ook verder treft men veelvuldig combinaties van voluten en bladwerk aan. Het meest plantaardig is het snijwerk bij de pijpvoeten in de zijtorens: in het midden een varenachtig blad, waaruit naar beide kanten takken uitsteken die op de hoeken weer bladeren doen ontstaan. De blinderingen boven in de torens zijn van vrijwel hetzelfde model als in Bovenkarspel.\nFraai is het snijwerk op de borstwering naast de zijtorens: een hangend hartvormig bladelement waaruit een hangende palmet met omkrullingen voortkomt die herinnert aan de decoratie van een aantal vroeg 19e-eeuwse Van Dam-orgels, zoals bijvoorbeeld Akkerwoude (1818, deel 1790-1818, 336-338). Opvallend zijn ook de vleugelstukken met ten dele sterk gestileerd rankwerk; men lette bijzonder op het bovenste gedeelte. Zeer present is de console onder de middentoren met zijn rijke compositie van forse acanthusbladeren. De aandacht verdienen ook nog de zuilen onder de orgelgalerij met hun zeer eigenzinnige kapitelen, die in geen enkel ordeboek te vinden zijn.\nOp de torens drie beelden die de drie goddelijke deugden voorstellen, links het geloof, rechts de hoop en in het midden de liefde. Deze is immers volgens Paulus de belangrijkste deugd, zoals ook te lezen is in het boek dat het geloof in de hand heeft.",
  "Part07_026Weert": "In 1691 werd de Minderbroederskerk in Weert in barokke trant ingericht. Zij kreeg toen onder andere een nieuw hoogaltaar en een koorafsluiting met twee altaren. Tussen deze twee altaren plaats Matthieu van Dinter in 1851 een nieuw orgel dat hij in 1864 nog eens met een onderpositief uitbreidde. Hij en zijn beeldsnijders gingen daarbij zo geraffineerd te werk dat men jaren lang gemeend heeft dat ook het orgel uit 1691 stamde. Een zorgvuldige beschouwing van de ornamentiek leert echter dat deze wel degelijk uit het midden van de 19e eeuw moet dateren, wat Van Dinters auteursschap bevestigt.\nVan dit orgel is bij de nieuwbouw in 1921 helaas alleen het front overgebleven. Niet alleen het oorspronkelijke binnenwerk, maar ook de orgelkas werd bij die gelegenheid verwijderd.\nDe hoofdkas is van een eenvoudig vijfdelig model met drie ronde torens en ongedeelde tussenvelden, dat door de orgelmakers uit deze streken vaak werd toegepast, ook door de Van Dinters. De tussenvelden zelf zijn vlak, maar de onderlijsten, welker geleding zich in de torens voortzet, vertonen een lichte holling.\nBlinderingen aan de pijpvoeten ontbreken. Het snijwerk boven in de middentoren is helaas wat gehavend, maar toch nog goed herkenbaar. In het midden ziet men een uit twee C-voluten gevormde cartouche, waartegen aan beide zijden ruggelings twee C-voluten met knopvormige decoratie zijn aangebracht. Daaruit komt wat anorganisch geconcipieerd bladwerk te voorschijn. De blinderingen van de zijtorens zijn verwant van opzet. Ook daar in het midden een uit twee C-voluten samengestelde cartouche. Deze wordt echter 'omarmd' door twee S-ranken, waarvan weer een C-voluut afhangt. Wat onduidelijk is de vormgeving van de blinderingen van de velden, die tevens als bovenlijst dienst doen. Men ziet twee in elkaar gehaakte C-voluten, waaruit bladwerk voortkomt, en bovenin een gedeeltelijk achter bladwerk schuilgaande derde C-voluut. De vormen van al dit snijwerk zijn tamelijk grof en ook wat onsamenhangend. De vleugelstukken zijn overtuigender: een joyeuze reeks naar binnen en naar buiten gekeerde C-voluten, versierd met weelderig bladwerk. Eigenaardig zijn de consoles onder de zijtorens met hun schuin geplaatste middendeel. De console onder de middentoren bestaat uit acanthus bladwerk waarin C-voluten zijn verwerkt. Opvallend zijn de krullen aan de voorzijde en aan de zijkanten waarin het bekende motief van het 'getelde geld' is verwerkt.\nHet positief is driedelig en bestaat uit een breed vlak middenveld en twee ronde zijtorens. Dit middenveld herinnert aan het middenveld van het onderpositief in Nistelrode (1858), maar daar zijn ook de zijtorens vlak. Vreemd is dat tussen de zijtorens en de aangrenzende zuilen van de altaren inzwenkende lijsten zijn aangebracht, aan de rechterzijde nog van snijwerk voorzien. De onderkas van het orgel loopt onder deze lijsten gewoon door. Waarschijnlijk waren dit oorspronkelijk loze pijpvelden. Eigenaardig is de ronde console midden onder het middenveld, die eigenlijk bij een middentoren zou passen. Waarschijnlijk hangt de plaats van dit element samen met het streven naar contrastwerking tussen hoofdwerk en positief, zoals dat ook te zien is in het werk van F.C. Smits. Het hoofdwerk heeft een vrij plastische vorm en een ronde middentoren. Dan volgt het positief met een geheel vlakke middenpartij als contrast; om deze niet geheel in het niet te doen vallen bij het hoofdwerk, heeft de ontwerper er waarschijnlijk deze ronde naar voren springende vorm aan toegevoegd.\nDe decoratie heeft iets rococo-achtigs, wat na Van Dinters rococo exercities bij het orgel in Nistelrode niet hoeft te verwonderen, al zijn de vormen in Weert wel geheel anders. Boven het middenveld een ornament bestaande uit twee C-voluten met brede randen met rechthoekige openingen. Binnen deze voluten een merkwaardige decoratie die enigszins herinnert aan 17e-eeuws kwabwerk, wat wel toeval zal zijn. Daarbij sluiten aan beide zijden twee met gestileerd bladwerk omkrulde C-voluten aan. In de zijtorens ziet men cartouches met geschulpte randen, innig omarmd door twee C-voluten, waarvan onderaan een kleine voluut afhangt. Fraai zijn de consoles onder de zijtorens met een schelp met geschulpte randen, omgeven door bebladerde C-voluten. Opmerkelijk is het onderste deel van deze console, dat vormen vertoont die herinneren aan 16e-eeuws rolwerk.\nMen heeft in deze kerk de uitgezochte gelegenheid om barok snijwerk uit de late 17e eeuw te vergelijken met neobarok snijwerk uit het midden van de 19e eeuw, waarbij men dient te bedenken dat het in geen van beide gevallen om topkunstenaars gaat. Wanneer men de decoratie van de beide altaren naast het orgel beziet, dan valt op dat de vormen niet alleen plastischer en verfijnder zijn, maar ook dat zij meer samenhang vertonen.\nHoe het orgel oorspronkelijk aan de zijde van het paterskoor was afgewerkt, is niet bekend. Het orgel heeft thans een achterfront uit 1921. Dit bestaat uit drie vlakke velden met V-vormig labiumverloop. De frontpijpen worden bijeen gehouden door brede banden met een eenvoudige decoratie in gotiserende vormen, die men ook kan terugvinden in de voetlijst. Hopelijk zal men spoedig de glaswand tussen schip en koor verwijderen.",
  "Part07_027Best": "Deze orgelkas is nogal gedrukt van verhoudingen, wat uit de geringe hoogte van de vorige kerk in Best verklaard zal moeten worden. Evenals het in 1848 gebouwde orgel te Gemonde heeft het een zevendelige opbouw (deel 1840-1849, 326-328). Men ziet dus een ronde middentoren, gedeelde enigszins geholde tussenvelden, ronde zijtorens en geronde zijvelden. Deze zijn in Best anders van opzet dan in Gemonde. Daar zijn zij aanzienlijk lager dan de zijtorens en worden zij aan de bovenzijde afgesloten door een aflopende S-vormige bovenlijst. Hier zijn zij even hoog als de zijtorens; de kappen van zijtorens en zijvelden liggen op \u00e9\u00e9n lijn. Bij de orgels met zevendelig front die Vollebregt direct na Best bouwde, te weten Heusden, St-Catharinakerk (1853, verwoest) en Breugel (1854), greep hij voor de zijvelden weer terug op de vormgeving van Gemonde. De in Best gekozen oplossing heeft hij nadien nog maar \u00e9\u00e9n keer toegepast, en wel in de Grote Kerk te Geertruidenberg (1861). Een ander verschil met Gemonde betreft het labiumverloop in de tussenvelden. In Gemonde hebben de benedenvelden een naar het midden sterk aflopende lijn, terwijl de bovenvelden een rustiger opwaarts verloop laten zien. In Best is het verloop net omgekeerd, terwijl de hoeken waaronder de labiumlijnen verlopen hier vrijwel identiek zijn. Het snijwerk is tamelijk rijk, maar ontbeert de verfijning die de decoratie in Gemonde kenmerkt. Opvallend zijn de bovenblinderingen van de torens. Deze bevatten op zeer karakteristieke manier door elkaar gestoken C-voluten met enig rudimentair bladwerk. In de kappen van middentoren en zijvelden is rankwerk te zien. De kappen van de zijtorens bevatten bovendien bebaarde duivelskoppen. De erboven gezeten musicerende putti trekken zich van deze duivelse presentie niets aan en gaan onverstoorbaar door met hun gitaar- en cellospel. Boven de tussenvelden ziet men weelderige druivenranken. Tussen de etages ziet men een op boeiende wijze tot C-voluten gestileerde druivenrank. Gestileerde plantenvormen vindt men verder aan de pijpvoeten in velden en torens. Op de middentoren is een lauwerkrans met twee gekruiste zegepalmen te zien.\nHet snijwerk is wat grof van uitvoering, maar maakt de indruk van grote vitaliteit. De maker is niet bekend. De manier waarop het hout is bewerkt en sommige vormen herinneren enigszins aan de decoratie van het orgel in de St-Catharina in 's-Hertogenbosch, die werd vervaardigd door de beeldhouwer Frans Donkers. Het is dus niet onmogelijk dat hij ook de maker is van het snijwerk in Best.",
  "Part07_028Borger": "Dit is het enige orgel gebouwd door de als orgelmaker niet zeer succesvolle Hermann Eberhard Freytag (1796-1869), zoon van Heinrich Hermann Freytag. Opmerkelijk genoeg volgt Freytag junior bij dit in 1852 begonnen orgel het door zijn vader vervaardigde rugpositief in de Zuiderkerk te Enkhuizen (1799, deel 1479-1725, 103-105) bijna letterlijk na. Freytag senior had in Enkhuizen het rugpositief van zijn orgel in Zuidbroek (1795, deel 1790-1818, 103-105) als uitgangspunt genomen en daarvan een veel strakkere versie vervaardigd, zulks vermoedelijk in aansluiting op de hoekige vormen van het uit 1621 daterende hoofdorgel.\nWij zien in beide gevallen een vijfdelige opbouw met spitse middentoren, twee tussenvelden van gelijke hoogte en twee vlakke zijtorens van grotere hoogte. Een verschil van belang betreft de vorm van de middentoren. Deze springt in Borger, bij een gelijk aantal frontpijpen, met een scherpere hoek naar voren en is daardoor smaller. De tussenvelden hebben in Enkhuizen en Borger dezelfde vorm met de karakteristieke verhoogde frontstokken.\nInteressant is een vergelijking van de decoratie bij beide orgels. In Enkhuizen bevindt zich boven de middentoren een psalmboek met brandend hart, omgeven door een lauwerkrans en door wolken waarvan lichtstralen uitgaan. Hetzelfde motief vindt men in Borger, maar dan veel transparanter. De wolkenpartij, die in Enkhuizen sterk domineert, wordt in Borger slechts aangeduid door de omlijsting van de lauwerkrans. De stralenkrans is bij het Drentse orgel weer rijker. De vazen op de zijtorens hebben bij beide orgels ongeveer hetzelfde model; alleen ontbreken in Borger de draperie\u00ebn.\nBij de verdere ornamentiek zijn de verschillen groter. Van tandlijsten, zoals in Enkhuizen boven aan de middenpartij aangebracht, is in Borger geen sprake. Onder de tussenvelden in Enkhuizen zijn ovalen met guirlandes en strikken aangebracht; in Borger zijn dit rozetten. De blinderingen zijn in Borger soberder dan in Enkhuizen. Bij de middentoren ziet men twee plantaardige S-ranken, in de zijtorens C-voluten waaraan een bladrank ontspringt. In de velden is eenvoudig rankwerk aangebracht. De vleugelstukken ontberen de bazuinblazende engelen die in Enkhuizen het rugwerk luister bijzetten. In Borger bestaan zij uit plantaardige composities met een wijde S-rank als basismotief, waarbij zich enigszins geabstraheerde bladranken aansluiten.\nHet is werkelijk heel bijzonder dat hier midden in de 19e eeuw wordt teruggegrepen op een zo volkomen laat-achttiende-eeuwse vormgeving. De illustere lijn Schnitger-Hinsz-Freytag vindt met dit kleine orgeltje een bekoorlijke afsluiting.\n\n\nNiet gepubliceerde bron\nOrgelarchief Klaas Bolt",
  "Part07_029Buren": "Bij de bouw van zijn orgels in de Hervormde Kerk te Mijdrecht en de Lutherse Kerk te Woerden (respectievelijk 1842 en 1846, deel 1840-1849, 124-126, 296-197) had Jonathan B\u00e4tz, na een aantal innoverende frontontwerpen, weer zijn toevlucht genomen tot een meer traditioneel fronttype. In de eerste jaren van zijn directoraat komt Witte senior nog een paar keer op dit frontontwerp terug, de eerste keer in 1851 bij het orgel in de Hervormde Kerk te Ameide (verbrand 1953) en de tweede keer in Buren. De opbouw is vrijwel gelijk aan die in Mijdrecht en Woerden: drie ronde torens van elk zeven pijpen en gedeelde vlakke tussenvelden met parallel labiumverloop, aan de bovenzijden afgesloten door S-ranken. De etages worden gescheiden door rechte lijsten, omgeven door transparante golfranken van hetzelfde model als die in Mijdrecht en Woerden. Ook de verdere ornamentiek is vrijwel gelijk aan die van genoemde orgels. De blinderingen boven en beneden in de torens en boven in de tussenvelden zijn forsere varianten van het rankwerk bij de scheidingen in de tussenvelden. Alleen bij de pijpvoeten zijn S-voluten te zien. De bladconsoles onder de torens zijn iets anders dan in Mijdrecht. Op ongeveer \u00e9\u00e9n derde van de hoogte zijn daar ringen aangebracht. De vazen op de torens zijn eveneens verschillend; zij hebben een lotusachtig benedenstuk en een bovendeel bestaande uit bladwerk waarin een pijnappel.\nOorspronkelijk stond het orgel in de koorboog van het kerkgebouw, boven de graftombe van de graven van Buren, op een galerij met consoles en pilastervormige stutten. Tijdens de kerkrestauratie van 1980 werd het orgel naar de torenzijde verplaatst en opgesteld op een nieuwe galerij die kwam te rusten op vier marmeren zuilen, afkomstig uit de Hervormde Kerk te Katwijk aan den Rijn. De oorspronkelijke imitatie-eiken beschildering werd toen met wit overschilderd.\nWitte senior heeft dit fronttype hierna niet meer toegepast. Zijn zoon Johann Frederik zal het bij de orgels in de Hervormde Kerk te Nederhorst den Berg (1872, front verloren) en in de Oud-Katholieke Kerk te Hilversum (1873) in enigszins gewijzigde vorm opnieuw toepassen.",
  "Part07_030Dokkum": "De kas van dit orgel vormt \u00e9\u00e9n geheel met het klankbord van de preekstoel. Het instrument bezit een naar verhouding zeer forse ronde middentoren, twee gedeelde holle tussenvelden met parallel labiumverloop en even overhoeks geplaatste ronde zijtorens. Dit laatste roept herinneringen op aan het in 1848 gebouwde Van Dam-orgel van Pietersbierum, thans te Hoogkerk, dat oorspronkelijk eveneens boven een kansel was geplaatst (deel 1840-1849, 332-334). Aangezien Hardorff Van Dam wel vaker navolgt is het niet uit te sluiten dat genoemd orgel of het grotere prototype ervan, het instrument van de Westerkerk te Leeuwarden (1847, thans in opslag), hier voor enige inspiratie heeft gezorgd.\nDe detaillering is zeer verzorgd. De onderlijsten zijn meerledig en hebben ongeveer hetzelfde model als de torenkappen. Het onderste gedeelte vormt eigenlijk de omlijsting van het klankbord, maar volgt de contouren van het orgel nauwkeurig. Onder de torens is deze lijst voorzien van een meander-versiering. Hierboven ziet men achtereenvolgens een parellijst, een bladlijst en een sterk uitstekend gedeelte dat is versierd met een smalle bladlijst. Opvallend bij deze bovenste lijst is dat zij bij de tussenvelden de contouren van de orgelkas niet geheel volgt, maar als het ware haar eigen gang gaat. De rijke decoratie van de onderlijsten heeft in de torenkappen geen pendant. Hun enige decoratie bestaat uit tandlijsten. Een opvallend verschil met het gelijktijdige werk van de Van Dams is de manier waarop de tussenvelden boven worden afgesloten. Bij de Van Dams is dat steeds een gesloten lijst; bij dit orgel, Hardorffs eersteling, ziet men een tweedelige rank met C-voluten, die boven uitloopt in omkrullingen, met zeer discreet bladwerk. De blinderingen aan de pijpvoeten en bij de scheidingslijsten tussen de etages van de tussenvelden bestaan uit bebladerde S-voluten. Boven in de middentoren ziet men naar het midden toe zich in twee\u00ebn splitsende bladranken en in de hoeken onregelmatig gevormd rankwerk. De bovenblinderingen in de zijtorens zijn eenvoudiger versies van hetzelfde motief. Op de torens transparante opzetstukken. Bij de middentoren ziet men daar twee flauw naar binnen buigende S-ranken die uitlopen in een palmetachtige figuur en twee C-ranken die elkaar in een hartvorm ontmoeten. Bij de zijtorens bestaan de opzetstukken uit twee gekoppelde C-voluten, uitlopend in een bloemmotief.",
  "Part07_031Gasselternijveen": "",
  "Part07_032Holwerd": "[Bij: afbeelding vergrotingsontwerp Scheuer voor Sneek, bij J.J. NB is essentieel!]\nEen hoogst merkwaardig orgelfront: een brede onderbouw met spitsbogig middenveld, met daarboven twee smalle rechthoekige velden en daarnaast twee smalle harpvormige velden en aan de uiteinden twee ronde torens. Op deze onderbouw is dan een smallere kas geplaatst met een vijfdelig front met ronde middentoren, vlakke gedeelde tussenvelden en spitse zijtorens, die verder in Scheuers gehele oeuvre niet voorkomen.\nHoe komt deze anders zo gedegen orgelbouwer aan zo'n fantastisch ontwerp? De eigenlijke Urheber ervan is niemand minder dan Arp Schnitger. Om dit te begrijpen dienen wij ons naar de Martinikerk te Sneek te begeven om het door hem in 1709-1711 gebouwde orgel in ogenschouw te nemen (deel 1479-1725, 320-323). Dit instrument is opgebouwd volgens een wel heel stringent toegepast werkprincipe. De hoofdwerkkas is vijfdelig en bestaat uit een ronde middentoren, tweedelige tussenvelden met rechte bovenlijsten en spitse zijtorens van dezelfde hoogte als de tussenvelden en daarmee onder \u00e9\u00e9n lijst liggend, alles volgens de beproefde Schnitger-opzet. Onder middentoren en tussenvelden bevindt zich een door opengewerkte paneeldeuren afgesloten borstwerk. Onder elk der beide zijtorens is een klein pijpenveld aangebracht. Daarnaast bevindt zich aan beide zijden nog een veld van dezelfde vorm. Zij zijn de verbindingsschakels tussen de hoofdkas en de verder losstaande pedaaltorens. Het rugwerk herhaalt de vormen van het hoofdwerk.\nIn 1844 maakte Scheuer een plan om dit orgel te vergroten. Erg subtiel ging hij daarbij niet te werk. Op het hoofdwerk plaatste hij een tweede werk dat in zijn vormgeving bij het bestaande orgel aansluit. De middentoren steekt echter verder uit, terwijl de zijtorens niet meer in \u00e9\u00e9n lijn liggen met de tussenvelden; deze krijgen een sierlijke, van de middentoren afhangende guirlande als bovenafsluiting. Erg fraai was het aldus tot stand gekomen geheel niet. Het gebrek aan samenhang dat het oorspronkelijke front reeds kenmerkte, werd zo alleen nog maar versterkt. Tot uitvoering kwam het plan in ieder geval niet. In 1850 kwam hij er bij het orgel in Holwerd op terug. Ofschoon er geen sprake is van een letterlijke herhaling, is de silhouetwerking van beide orgelontwerpen ten nauwste verwant.\nScheuer nam het door hem aan het Sneekse instrument toegevoegde bovengedeelte als uitgangspunt, waarbij hij overigens afzag van het voor Schnitger zo kenmerkende V-vormige labiumverloop dat hij zelf in Sneek wel had overgenomen. Dit onderdeel plaatste hij op een hoge onderbouw die hij liet begeleiden door twee zijtorens, de tegenhangers van de pedaaltorens in Sneek. De hoge onderkas gaf hij een sterke insnoering. In deze onderkas plaatste hij direct onder de tussenvelden van het hoofdwerk twee smalle velden. Het benedendeel vulde hij geheel op met een breed spitsbogig veld met een gebogen onderlijst. Hoe hij op dit idee is gekomen, is niet duidelijk. Wel is bekend dat de Van Dams het een aantal malen hebben overgenomen. De onderkas liet hij door de twee reeds genoemde zijtorens flankeren; als verbindingsschakel bracht hij tussen torens en onderkas twee velden aan die ten gevolge van de insnoering een gebogen bovenlijst kregen: vandaar de harpvorm.\nDe decoratie is minder avontuurlijk dan het frontconcept, maar wel zeer verzorgd. In de torenkappen zijn tandlijsten aangebracht. Blinderingen aan de pijpvoeten ontbreken, zoals meestal bij Scheuer. De blinderingen bij de middentoren zijn vrijwel gelijk aan die in Dalen (1850): twee hoekranken, in hoofdzaak uit C-vormen opgebouwd, en in het midden twee relatief zelfstandige S-ranken. Zijtorens en benedentorens vertonen een vereenvoudigde versie van hetzelfde motief. Scheuer gebruikte, te beginnen met het orgel in Oldemarkt (1828), meestal een draperie als bovenafsluiting van de tussenvelden (deel 1819-1840, 212-214). In Holwerd ziet men een figuur met een S-vormige basis waaruit twee zich vertakkende gestileerde ranken te voorschijn komen. Hierboven is een soort liggende C-voluut te zien, met een langs de middenstijl afhangend lint dat men als een restant van de bij Scheuer voorheen gebruikelijke draperie zou kunnen opvatten. De overige blinderingen bestaan uit tamelijk gestileerde S- en C-ranken. Tussen de rechte velden van de onderkas is een uit voluutvormen opgebouwd ornament aangebracht dat in de verte herinnert aan een Franse lelie. Onder het spitsboogveld ziet men sierlijke ranken. De vleugelstukken van de bovenkas laten een bloemenrank zien waaruit beneden een stengel te voorschijn komt die door gekrulde ranken wordt omstrengeld. Een vergelijkbare stengel ziet men bij de vleugels van de onderkas. Daar is alles zo transparant geworden dat men het meent te kunnen wegblazen. Van de gebruikelijke krul beneden is alleen een wat vreemd hangende voluut overgebleven. De torenconsoles bevatten eenvoudige bladvormen. Op de middentoren is een muziekinstrumententrofee te zien, op overige torens zijn uit gekoppelde S-voluten opgebouwde opzetstukken geplaatst.",
  "Part07_033Roermond": "Er zullen weinig orgels in Nederland zijn die zoveel onderzoekers op het verkeerde been hebben gezet als dit instrument. Algemeen werd aangenomen, zonder enige bewijs overigens, dat het omstreeks 1740 voor het Karthuizerklooster werd gebouwd door de beroemde Jean Baptiste le Picard.\nToch waren er met deze toeschrijving wel enige problemen. In de eerste plaats bouwden de Karthuizers geen orgels in hun kerken omdat hun orderegels dit verboden. Het kan natuurlijk zijn dat de kloosterlingen omstreeks 1740 met de voorschriften de hand hebben gelicht. Maar dan blijft toch onduidelijk waarom het orgel na de liquidatie van het klooster in 1783, toen de kerkinventaris werd verkocht, in de kerk zou zijn blijven staan. Dat was dan ook niet het geval, want toen in 1786 de Norbertinessen van Sint-Gerlach het klooster tijdelijk betrokken, namen zij hun orgel mee. Later keerde dit naar Sint-Gerlach terug (deel 1769-1790, 267-269).\nHet thans in de St-Caroluskapel aanwezige orgel is dus niet voor de Karthuizers gebouwd. Men mag aannemen dat de kerk pas een orgel kreeg nadat het klooster de functie van seminarie had gekregen. Kan dit een van elders afkomstig orgel van omstreeks 1740 zijn geweest en is de bouwer wellicht toch Le Picard? Enig oud pijpwerk zou deze veronderstelling kunnen ondersteunen. De opbouw en versiering van deze orgelkas zijn echter voor Le Picard volstrekt atypisch. Toen ten behoeve van deze orgelencyclopedie de ornamentiek aan een nader onderzoek werd onderworpen, bleek al spoedig dat deze, gelet op de tamelijk grove detaillering, uit het midden van de 19e eeuw moest stammen. Voeg daarbij de grote overeenkomst met het ca 1850 gebouwde orgel in Nederweert van Arnold Clerinx en men mag aannemen dat Broekhuzyen het bij het rechte eind heeft als hij het orgel aanduidt als een werk uit 1852, gebouwd door Frans Louvignij.\nHet orgel in de Caroluskapel is een iets kleinere versie van het Clerinx-ontwerp voor Nederweert. Bij de hoofdwerkkas zien wij dus dezelfde zevendelige opbouw met drie ronde torens en dubbele tussenvelden, gescheiden door brede pilasterachtige stijlen. Het positief is vierdelig en omvat twee door een tamelijk brede stijl gescheiden velden en twee zijtorens. Toch is de visuele uitstraling van beide orgels volkomen verschillend. De maker van het Roermondse orgel moet erop bedacht zijn geweest zijn orgel te laten aansluiten bij het rococo-karakter van de kerk. Dat is hem zeker gelukt, ofschoon hij niet alleen rococo-elementen gebruikt, maar ook vormen ge\u00efnspireerd op het late Lodewijk XIV of zo men wil de R\u00e9gence. De in die stijl veelvuldig voorkomende ruitvormige decoratie vindt men op de overgang van onder- naar bovenkas. Dit ruitwerk is hier wel zeer grof uitgevoerd en verraadt meer dan iets anders de werkelijke bouwtijd van dit orgel. Het wordt gecombineerd met een in de verdere decoratie zeer dominant element, de C-voluut. Twee van dergelijke voluten treft men hier aan: onderaan \u00e9\u00e9n met de opening naar buiten en daarboven \u00e9\u00e9n met de opening naar binnen. Waar beide voluten elkaar beroeren ontspringen een S-voluut, een bladrank en een naar voren stekende open console die de zijtoren ondersteunt. Beide C-voluten worden omraamd door rococo-schuimvormen. In de lijst tussen onder- en bovenkas ziet men bladranken in de vorm van ionische voluten. Onder de tussenstijlen is een gespvormig bladmotief aangebracht, terwijl de gehele stijl wordt gedragen door een mascaron. Onder de middentoren een virtuoos gesneden console, bestaande uit zich vertakkende C-voluten met schuimwerk en een schelpvorm in het midden.\nOp de stijlen ziet men aan een lint opgehangen bladranken. Als kapiteel dienen twee palmetten. Daarboven loopt het geheel uiteindelijk uit in brede kroonlijsten. De blinderingen van de velden bestaan elk uit twee C-voluten, om en om naar boven en naar beneden geopend. De velden worden aan de bovenzijden afgesloten door gesloten ingekaste lijsten, waarboven bladwerk. De blinderingen in de middentoren bestaan uit twee ruggelings naar elkaar toegewende C-voluten, waartussen fantasiebladwerk dat overgaat in schuimwerk; binnen de voluten weer de typische R\u00e9gence ruitdecoratie. De blinderingen in de zijtorens bestaan uit twee ruggelings gekoppelde bebladerde C-voluten met bloemen erbinnen, die naar beneden overgaan in beschuimde voluten. De vleugelstukken bestaan uit een langgerekte krul waaraan talrijke muziekinstrumenten zijn opgehangen. Op de zijtorens gebogen frontonsegmenten, op de tussenstijlen vlampotten en op de middentoren een lier met stralenkrans en twee gekruiste bazuinen, van ongeveer dezelfde vorm als de lieren boven de tussenstijlen in Nederweert.\nDe ornamentiek van het positief is verwant, maar toch anders. Op de middenstijl een slinger met bloemen en vruchten, eerder een 17e-eeuws element. De velden worden aan de bovenzijde afgesloten door een dubbele C-voluut, omzoomd door schuimwerk. In de blinderingen van de torens ziet men in het midden twee ruggelings gekoppelde C-voluten die elk een geopende C-voluut tegenover zich hebben, terwijl van beider voet een derde voluut afhangt, dit alles gelardeerd met bladwerk. Vooral bij de torenblinderingen toont de ontwerper een grote inventiviteit. De torenkappen van het positief en de vlampotten zijn een reconstructie uit 1953. Met de toen uitgevoerde transformatie van het Onderpositief tot Rugwerk dacht men de oorspronkelijke situatie te herstellen.\nHet snijwerk op de borstwering bestaat uit plantaardige elementen omraamd door S-voluten.\nHet meest opmerkelijke aan deze orgelkas is dat haar decoratie vanuit de kerkruimte de indruk maakt van grote verfijning, terwijl zij in werkelijkheid weliswaar virtuoos, maar toch vrij grof is uitgevoerd.",
  "Part07_034Roosendaal": "In 1854 publiceerde de orgelmakerij Merklin-Sch\u00fctze een catalogus van hun recente werk. Een Spaanse versie werd speciaal gemaakt om te proberen de opdracht voor een nieuw orgel in de kathedraal van Murcia te krijgen, wat ook lukte. Klaarblijkelijk beschouwden zij het orgel van Roosendaal als een van hun betere creaties, want ook dat figureert in deze catalogus en wel onder nummer 9. Toch is het een wat merkwaardig geheel. De detaillering is fraai verzorgd, maar de proporties zijn wat zonderling, om niet te zeggen onhandig. Op een vrij normale vijfdelige opbouw is een wel zeer verschrompeld bovenwerk geplaatst. Hoe kan de ontwerper van dit front daartoe zijn gekomen?\nWat opvalt is de vorm van de bovenblinderingen in de zijtorens en in de eerste etages van de middentoren en meer in het bijzonder van de bovenlijsten daarvan. Deze hebben het model van een opgetrokken boog die bij de zijtorens in de kappen van de torens penetreert. Een vergelijkbare vorm, maar dan meer spitsbogig, is te vinden bij het front van het Loret-orgel in de St-Teresia in Den Haag (1851). Wanneer wij nu terugbladeren in genoemde catalogus, dan vinden wij daar onder nummer 7 een orgel, bestemd voor de kerk van Meir (Meer) in de provincie Antwerpen, dat opvallende overeenkomsten vertoont met het orgel in Roosendaal. Dezelfde verhoogde pijpstokken in de tussenvelden, dezelfde soort bovenblinderingen in de torens, dezelfde afsluiting van de tussenvelden, alleen geen bovenwerkfront. Het orgel van Meer had 20 registers, dat van Roosendaal 30. Vermoedelijk hebben Merklin en Sch\u00fctze, toen zij de opdracht voor Roosendaal hadden gekregen, in allerijl het frontconcept van Meer voor een groter orgel geschikt gemaakt en het van een bovenwerkfront voorzien. Tussen de bovenblindering van de middentoren en de torenkap van Meer werd een klein gedeelte met pijpen ondergebracht terwijl in de tussenvelden een deling werd gemaakt door middel van een simpele rechte lijst. Zo is het frontconcept voor Roosendaal hoogstwaarschijnlijk tot stand gekomen.\nIn het tijdschrift Caecilia wordt vermeld dat de ornamenten en 'statues' afkomstig zouden zijn van de 'Heer Vandevender, leerling van den Heer Geefs te Brussel'. Er zijn verschillende beeldhouwers met de naam Geefs bekend, maar een beeldhouwer Vandevender bleek tot dusverre niet identificeerbaar. Wie hij ook was, hij heeft zeker geen slecht werk geleverd. Bezien wij eerst de bovenblinderingen in de zijtorens: twee ranken in vormen die herinneren aan een vogelveer komen bijeen bij een stervormig vegetatief ornament. Dan volgt een brede wat opspringende lijst, waarboven in de torenkap een ornament te zien, bestaande uit twee S-ranken met een palmet in het midden. In het bovendeel van de torenkap is een rozet aangebracht. In de kap van de middentoren vindt men een rozet van gelijke vorm. De vormen die bij de zijtorens daaronder zijn aangebracht, twee S-ranken met een palmet in het midden, vindt men in een iets rijkere variant terug bij de blinderingen aan de pijpvoeten in het bovendeel van de middentoren. De bovenblinderingen van de benedentoren zijn een rijkere variant van de bovenblinderingen van de zijtorens. Dit bevestigt onze hiervoor gegeven veronderstelling dat het bovenwerkfront als afterthought in een frontconcept \u00e0 la Meer is ingepast.\nDe bovenblinderingen van het bovenwerkfront zijn bij boventoren en bovenvelden identiek: reeksen van telkens twee met de openingen naar binnen gekoppelde C-voluten waarvan een derde C-voluut afhangt. De blinderingen aan de pijpuiteinden in de benedenvelden omvatten in elke hoek een C-voluut, met daarbinnen een soort Franse lelie, omraamd door een S-voluut die in het midden met een krul de andere S-voluut ontmoet. De benedenblinderingen van de benedenvelden bestaan uit zich vertakkende S-ranken. Tussen de pijpvoeten van de torens zijn bladvormige pijlpunten aangebracht. Bij de verhoogde frontstokken van de tussenvelden zijn uit diverse voluten samengestelde figuren te zien.\nDe onderkas is eigenlijk het fraaiste Op de overgang van boven- naar onderkas ziet men een brede lijst met vlezig bladwerk, die ook over de zijtorens doorloopt. Alleen bij de middentoren wordt zij onderbroken. Fraai zijn de consoles onder de torens , in de vorm van gehalveerde vazen, bij de zijtorens met acanthusbladwerk en bij de middentoren met voluutvormige hengsels met slingers ertussen. Bij de zijtorens zijn eronder muziekinstrumententrofee\u00ebn aangebracht. De vleugelstukken bestaan uit twee grof bebladerde S-ranken. Naast de onderkas is een krul met een C-voluut aangebracht.\nAl het snijwerk is rijk, maar niet zeer verfijnd en het is in zijn vormgeving karakteristiek als midden 19e-eeuwse interpretatie van vormen ontleend aan de barok en het neoclassicisme.\nOp de zijtorens staande engelen, op de middentoren een klokvormige pi\u00ebdestal met twee bazuin blazende putti er tegenaan geleund en een vaas in het midden.",
  "Part07_035Schijndel": "Het eerste orgel van Smits met een neogotische kas. Deze werd vervaardigd door de schrijnwerker en beeldhouwer J. Beuyssen uit Boxmeer. Het is aan te nemen dat Smits zelf het basisontwerp maakte. Hij greep voor dit orgel namelijk terug op de hoofdkas van zijn orgel in de St-Pieter in 's-Hertogenbosch, thans te Oirschot (deel 1840-1849, 288-291) en vertaalde het concept daarvan in gotische vormen. Hij deed dat echter zodanig dat er iets geheel nieuws tot stand kwam.\nDe hoofdkas van het orgel in Oirschot heeft een zevendelige opbouw en bestaat uit een ronde gedeelde middentoren, geflankeerd door respectievelijk vlakke tweedelige binnen-tussenvelden, waarbij elk veld als spiegelveld is opgezet, brede ietwat geronde buiten-tussenvelden en ten slotte geronde smalle tweedelige zijvelden.\nWat doet Smits nu met dit concept in Schijndel? In de eerste plaats comprimeert hij het enigszins, maar dat is niet het belangrijkste. Van meer betekenis is dat hij accenten verlegt. De gedeelde middentoren van Oirschot is ook in Schijndel te vinden. Deze is hier echter smaller geworden en dus minder dominant. De vlakke binnen-tussenvelden die dan in Oirschot volgen zijn in Schijndel ook overgenomen, maar niet als spiegelvelden; beide etages van de velden hebben een V-vormig labiumverloop.  Belangrijker is echter dat zij niet vlak zijn, zoals in Oirschot, maar enigszins schuin geplaatst, waardoor zij prominenter werken. De geronde forse velden die dan in Oirschot volgen, zijn in Schijndel nu juist weer vlak, terwijl zij ook smaller zijn: in Oirschot zes pijpen, in Schijndel vier. De buitenste velden, die in Oirschot tamelijk onopvallend werken, zijn in Schijndel opgewaardeerd tot ongedeelde torens. Deze zijn weliswaar smal, met slechts drie pijpen, maar zij hebben doordat zij volledig frontaal zijn geplaatst, een zeer duidelijke presentie. Wij zien hier werkelijk in visueel opzicht een Umwertung aller Werte.\nHet gebruik van een aan de gotiek ontleende vormentaal maakt de verschillen nog groter. Interessant zijn in dit opzicht vooral de bovenlijsten van de binnenste tussenvelden. In Oirschot zijn deze van boven afgesloten door een rechte lijst, waarboven schuin geplaatste krullen zijn aangebracht als verbinding met de middentoren. Dat gaat in Schijndel heel anders. De bovenste velden worden afgesloten door een naar buiten oplopende gebogen lijst met toten. Daarboven is een met traceerwerk opengewerkte partij aangebracht die wordt afgesloten door een schuin naar binnen oplopende lijst met hogels, die de middentoren als het ware inpakt.\nHet bovendeel van de middentoren heeft blinderingen in de vorm van spitsbogen waarboven kielbogige wimbergen. Op de toren een door pinakels geflankeerde verhoging met afgeschuinde hoeken en traceerwerk, die dient als podest voor een beeld van een engel met twee kleine engeltjes en een spreukband met de tekst 'Gloria in excelsis Deo'. Middentoren en binnenvelden worden tezamen als \u00e9\u00e9n partij gemarkeerd door twee pinakels van een forser model dan die op de middentoren. De buitenste tussenvelden zijn voorzien van getraceerde wimbergen die worden bekroond door kruisbloemen. De zijtorens hebben aan de pijpuiteinden spitsbogen met getraceerde wimbergen, waarboven achtkantige met traceerwerk opengewerkte verhogingen met een beeld van een engel erop.\nDe meeste blinderingen aan de pijpvoeten zijn gesloten panelen met traceerwerk. Alleen in de zijtorens ziet men transparant snijwerk.\nMet wat voor neogotiek hebben wij hier te maken? Het is zeker geen orthodoxe neogotiek, waarbij de gotische vormen nauwgezet en in overeenstemming met hun constructieve functie worden gebruikt. Het gaat hier eerder om de vroege neogotiek, waarbij de vormen in hoofdzaak om hun decoratieve effect worden gehanteerd en bovendien nog door een neoclassicistische bril worden bekeken. Dit laatste komt tot uiting in de betrekkelijk vlakke behandeling van het gotische vormenrepertoire.\nDe vroege neogotici hadden een duidelijke voorkeur voor de late, flamboyante gotiek. Dat is ook in Schijndel goed te zien. Een veel voorkomend motief is de visblaas, soms in drievoud geplaatst in een rozet, waardoor een wentelende beweging wordt gesuggereerd. Zie het traceerwerk naast het bovendeel van de middentoren. Zeer origineel zijn de vormen bij de pijpvoeten in de benedenvelden naast de middentoren. Driepassen en vierpassen, zeer gebruikelijke gotische vormen, zijn ook aan te treffen, bijvoorbeeld onder in de middentoren. Een afwisselende reeks vierpassen en wentelende rozetten vindt men in de openingen in de onderkas. Boeiend zijn de gecompliceerde vormen van het opengewerkte snijwerk in de borstwering.\nNog enige details vragen de aandacht. In de eerste plaats de fraai gesneden druipers onder de verschillende stijlen en dan vooral de geestige beeldengroepen onder de torens. Zij stellen musicerende engelen voor en herinneren enigszins aan de breed uitzwenkende beelden op de hoeken van het orgel in Sint Oedenrode (1839, deel 1819-1840, 371-373). Verder zijn onder tegen de stijlen beelden, overhuifd door baldakijnen, geplaatst: naast de middentoren David met harp en Caecila, hier voor de variatie met een gitaar, en verder musicerende engelen. Tegen de borstwering ziet men in het midden beelden van Gregorius en Ambrosius, de patronen van de kerkzang, en op de hoeken wederom musicerende engelen. De met facetten gedecoreerde frontpijpen dragen het hunne bij aan dit luisterrijke geheel, een prachtig voorbeeld van nieuwe gotiek.",
  "Part07_036Sliedrecht": "Een unicum, dit orgel, in het werk van Naber. Het is maar liefst negendelig. Het enige andere negendelige orgel van Naber is dat in Winterswijk (1834), maar dat is anders van opzet (deel 1819-1840, 320-322). Uitgangspunt in Sliedrecht is het bekende vijfdelige fronttype met ronde torens en gedeelde tussenvelden, dat Naber zoveel heeft toegepast, maar daarmee is alvast iets eigenaardigs aan de hand.\nDe tussenvelden zijn namelijk hol en enigszins schuin geplaatst, wat Naber vrijwel nooit deed. Dit vijfdelige front wordt vervolgens aan weerszijden uitgebreid met een ongedeeld veld dat eveneens hol is. Dit geheel wordt aan de onderzijde samengevat door een smalle ovaalvormig naar voren stekende lijst, waaronder een rijke soffiet met omkrullend bladwerk dat in het midden twee forse krullen vormt en waaruit een pijnappel en twee guirlandes afhangen. Daarmee is het verhaal echter nog niet uit, want aan de beide uiteinden komen nog twee lager aanzettende zijtorens die overigens aan de achterzijde niet meer dan een halve meter diep zijn. Dit instrument behoort tot Nabers grootste orgels. De ruimtelijke verhoudingen in de Sliedrechtse kerk boden niet de mogelijkheid de hoogte in te gaan, vandaar dat hij het in de breedte moest zoeken.\nDe decoratie is tamelijk rijk. Typerend voor Naber zijn hier weer de acanthusbladeren in de torenkappen. Ook de bekende Naber-krul als bekroning ontbreekt hier niet, maar anders dan bij de oudere voorbeelden ervan, zoals in Makkum (1848, deel 1840-1849, 339-340), is deze geheel tot bladvormen getransformeerd. De blinderingen bij de scheidingen tussen de etages hebben, zoals vaak bij Naber, de vorm van een bebladerde S-rank. De bij veel Naber-orgels te vinden bebladerde takken boven de zijvelden hebben hier geen equivalent. Men ziet hier klimmende takken waaruit krullen ontspruiten, die doen denken aan ionische voluten. De boven- en benedenblinderingen bestaan uit gestileerde plantaardige vormen, gecombineerd met voluten. De vleugelstukken zijn wel typisch voor Naber en hebben de vorm van een transparante rank die eindigt in een forse S-vorm. De consoles onder de zijtorens hebben bladwerk, waarin de door Naber voorheen veel toegepaste dubbele bladkransen nog slechts voorzichtig worden aangeduid. Op de zijtorens ziet men bazuinblazende engelen.",
  "Part07_037Uitwijk": "Een orgelfront met de door Naber zo veelvuldig toegepaste vijfdelige opbouw van ronde middentoren, gedeelde vlakke tussenvelden met parallel naar buiten oplopende labia, en ronde zijtorens. Ook hier weer een variant van de bekende Naber-krul. Deze is hier vrij sober en bestaat uit twee S-voluten die uitgaande van de zijtorens, op de middentoren samenkomen bij een vrij bescheiden lier. De blinderingen lijken op die van het uit 1848 daterende Naber-orgel in Terborg (deel 1840-1849, 350-352), maar zijn hier transparanter. De bladrank boven de tussenvelden verdient de aandacht. Bij het orgel in Makkum is een vergelijkbare rank te vinden, die echter een vrij uitgesproken S-vorm vertoont (deel 1840-1849, 339-340). Bij het iets latere orgel in Terborg is de S-vorm veel minder duidelijk, terwijl deze in Uitwijk niet meer voorkomt. De overige blinderingen in de velden hebben de vorm van S-ranken zoals Naber die veelvuldig toepast. Beneden in de torens vormen twee plantaardige C-voluten het hoofdelement in de decoratie. In de middentoren ziet men bladranken die in het midden met twee krullen bij elkaar komen. In de zijtorens is ongeveer dezelfde vorm te zien, alleen gaan bij de middentoren de krullen naar beneden en in de zijtorens naar boven. Men vindt dit bij verscheidene Naber-orgels, onder andere te Terborg. De rijk bebladerde vleugelstukken hebben een S-vorm met beneden een krul waardoor het geheel wat aan een vioolsleutel doet denken.",
  "Part07_038Usquert": "Dit orgel vertoont in zijn frontopbouw grote overeenkomsten met het een jaar oudere orgel in Saaxumhuizen, maar het is wel iets groter. Ook hier dus weer een zevendelige opbouw \u00e0 la Hinsz, met gedeelde ronde middentoren, driedelige licht geholde tussenvelden, spitse zijtorens en gedeelde geronde zijvelden. Ook hier heeft de middentoren in zijn benedendeel negen en in zijn bovendeel elf pijpen. Doordat het bovenwerk een gedeeltelijk in het front geplaatste Prestant 4\u2019 bezit, is het bovendeel van de middentoren aanzienlijk hoger dan in Saaxumhuizen. Daardoor heeft dit orgel een sterkere verticale werking. De ronde zijvelden spreken hier in het totaalbeeld minder sterk. De tussenvelden hebben alle drie naar buiten oplopende labiumlijnen. De scheidingen tussen de etages van deze velden volgen het labiumverloop.\nDe decoratie is verwant aan die in Saaxumhuizen, maar neigt tot een zekere versobering en uniformering, terwijl zij ook grover is uitgevoerd. Draperie\u00ebn ziet men in het bovendeel van de middentoren en boven in de tussen- en zijvelden. In de spitse zijtorens zijn geen draperie\u00ebn meer te vinden. De \u2018vleermuisvleugels\u2019 boven in het middendeel van de middentoren zijn van hetzelfde model als in Saaxumhuizen. Bij de overige blinderingen heeft in vergelijking tot Saaxumhuizen een uniformering plaats gevonden: men ziet varianten van steeds dezelfde bladranken. De rijke vormenwereld van Smilde (1841, deel 1840-1849, 87-89), waarmee Van Oeckelen de noordelijke gewesten binnenstapte, behoort tot het verleden.\nNog een paar details: de vleugelstukken zijn van hetzelfde model als in Saaxumhuizen. Hetzelfde geldt voor de vazen op de zijtorens en de lier op de middentoren; zij zijn echter veel grover uitgevoerd.",
  "Part07_039Veendam": "Een voorbeeld van Engelse neogotiek, deze orgelkas. Het is opmerkelijk dat de frontopbouw van dit blijkens opschrift op de frontstijlen in 1852 gebouwde orgel zo sterk lijkt op die van de vroege 19e-eeuwse Engelse huisorgels. Een exemplaar hiervan valt te bewonderen in het Huis De Hezenberg bij Hattem (deel 1819-1840, 69). De indeling is grotendeels identiek: een breed middenveld en twee vlakke zijtorens met verhoogde frontstokken. Ook hier zien wij nog steeds de tamelijk onbekommerde omgang met de gotische vormentaal die zo kenmerkend is voor de vroege 19e eeuw. Niettemin is de detaillering niet meer zo vrijzinnig als bij het orgeltje in De Hezenberg. De spitse bogen van de zijtorens worden bekroond door slanke wimbergen met een uit drie visblazen opgebouwde figuur. De stijlen lopen op een kinderlijk eenvoudige wijze uit in spitse pinakels met kruisbloem. Een orthodox neogoticus zou hier zijn wenkbrauwen bij fronsen. Het middenveld vertoont een flauwe boogvorm van een model dat als tudorboog bekend staat. Het wordt bekroond door een brede wimberg met een rozet, waarin een liggende driepas. Geestig zijn de bebaarde koppen waar deze wimberg op rust.\nMen kan aan dit bijzonder aardige orgelfront goed zien hoe lang de vroeg 19-eeuwse vormgeving zich wist te handhaven.",
  "Part07_040Vreeland": "Te beginnen met het orgel in Noordwijk-Binnen uit 1840 (deel 1819-1840, 393-396) bouwde Knipscheer verschillende orgels met een front gebaseerd op een door Johannes Mitterreither ontwikkeld model, waarvan het uit 1794 daterende orgel in de Doopsgezinde Kerk te Leiden \u00e9\u00e9n van de beste voorbeelden is (deel 1769-1790, 94-97). Het orgel in Vreeland is het kleinste van dit type. Het heeft slechts \u00e9\u00e9n manuaal met acht stemmen. Vergeleken met het direct eraan voorafgaande orgel van dit type in Zandvoort (1849, deel 1840-1849, 375-377) is het orgelfront van Vreeland compacter. In Zandvoort bevatten de zij- en tussenvelden alle zeven pijpen, in Vreeland zijn dat er vijf. Dit doet dit orgel weer meer lijken op het orgel in de Hervormde Kerk te Wormerveer uit 1846, dat in de velden ook slechts vijf pijpen telt, maar toch groter is (deel 1840-1849, 298-300). Beide orgels hebben zijkantbespeling, terwijl het instrument in Zandvoort zijn speeltafel aan de voorzijde heeft.\nKenmerkend voor de orgels van dit model is een ronde middentoren, die wordt geflankeerd door achtereenvolgens twee gedeelde bolle tussenvelden, twee ongedeelde holle velden en ten slotte door overhoeks geplaatste gedeelde ronde zijtorens. In Zandvoort waren de hollingen en bollingen van de velden wat verflauwd, in Vreeland zijn zij weer meer uitgesproken aanwezig. Een onhandigheid van het ontwerp van Wormerveer was de aansluiting tussen de bovenlijsten van de beide velden. In Zandvoort liet Knipscheer de bovenstijl doorlopen tot boven de velden waar zij eindigden in een kapiteel met knop. In Vreeland doet hij iets dergelijks, alleen zijn hier op de kapitelen lieren geplaatst. De kappen van de zijtorens springen naar binnen sterk uit, sterker dan in Zandvoort het geval is.\nDe decoratie is voor een groot deel verwant aan die in Zandvoort en Wormerveer. Zo zijn de bovenblinderingen van de torens als draperie\u00ebn uitgevoerd, die wel wat minder massief werken dan die in Zandvoort. De bovenblinderingen van de velden hebben de vorm van gevlochten plantenslingers die iets zwaarder zijn dan die in Zandvoort. Het snijwerk aan de pijpvoeten met zijn transparante dooreen gevlochten plantenslingers is ook verwant aan wat de beide andere orgels te zien geven. De scheiding tussen de etages van de binnenvelden heeft de vorm van een bescheiden S-voluut, een vorm die niet in Wormerveer, maar wel in Zandvoort is te vinden. Opvallend is dat in de onderkas een insnoering wordt gesuggereerd, wat aan de sierlijkheid van het geheel aanzienlijk bijdraagt. Bijzonder fraai zijn de consoles onder de torens die verwant zijn aan die in Wormerveer. Men ziet hier S-vormige draagconsoles met onder de middentoren gestileerd bladwerk met linten en een hangende guirlande. Bij de zijtorens zijn de vormen vergelijkbaar, maar eenvoudiger.\nOp de middentoren is een door een lauwerkrans omgeven muziekblad met Psalm 150 erop aangebracht. Op de zijtorens ziet men een toorts met daaraan kruiselings met een lint bevestigd twee bazuinen.",
  "Part07_041Enkhuizenmuseum": "Een met mahoniehout afgewerkt secretaire-orgel van een voor de tijd van ontstaan gebruikelijk model, gesigneerd en gedateerd door de maker. Het is in zijn uiterlijk vrijwel gelijk aan dat in de Remonstrantse Kerk te Sommelsdijk (ca 1850), dat op zijn beurt weer grote overeenkomsten vertoont met het orgeltje in de Oud-Katholieke Kerk te Enkhuizen (ca 1850). De onderkast rust aan de voorzijde ook hier op poten met een ringvormige decoratie en aan de achterzijde op klossen. Zij is voorzien van twee deuren met robbellijsten. Op de hoeken is, evenals te Sommelsdijk, een spiraalvormige versiering aangebracht. De vormgeving van de kap met zijn fraaie robbellijsten heeft eveneens in Sommelsdijk haar equivalent. In het afsluitpaneel van het klavierraam ziet men, evenals te Sommelsdijk, drie met doek bespannen vakken waaronder links en rechts twee schijnladen en in het midden een paneel met links geplaatst sleutelplaatje. Boven in de drie vakken is eenvoudig rankwerk aangebracht. Dit is iets eenvoudiger dan dat in Sommelsdijk, maar lijkt als twee druppels water op dat in de Oud-Katholieke Kerk in Enkhuizen. Opmerkelijk detail: de ondertoetsen zijn belegd met paarlemoer, de boventoetsen met schildpad. Dit heeft bij de beide andere genoemde secretaire-orgels geen equivalent. Het losse paneel waarmee het klaviergedeelte kan worden afgesloten, is niet meer aanwezig.",
  "Part07_042Gorinchem": "Dit orgel, waarvan het ontwerp uit 1851 stamt, is het eerste door C.G.F. Witte gerealiseerde drie-manuaals instrument met rugpositief. Het is ook zijn eerste ontwerp in de zogeheten rondboogstijl. Wat echter vooral bij dit instrument opvalt, zowel bij hoofdwerk als rugpositief, zijn de forse zwaar geplaatste bovenlijsten die de middentorens bijna inpakken. Men zou deze lijsten kunnen opvatten als een uiterst versoberde versie van de S-vormige afsluitlijsten van de orgels van het type Mijdrecht (1842, deel 1840-1849, 124-126) / Buren (1852). Daar is echter geen sprake van het nadrukkelijke inpakken van de middentoren dat zo kenmerkend is voor het Gorcumse orgel. Een andere herkomst van dit motief ligt wellicht meer voor de hand.\nIn 1846 maakte de firma B\u00e4tz een plan voor een nieuw orgel voor de Oude Kerk in Delft. Twee frontontwerpen werden ingediend, het eerste van het type Batavia (deel 1840-1849, 278), het tweede ontleend aan het orgel van de basiliek van Saint-Denis bij Parijs. De kas van dit orgel werd in 1839 vervaardigd naar ontwerp van de architect Fran\u00e7ois Debret. Het instrument kwam tot stand in 1841 en was \u00e9\u00e9n van de eerste grote werken van Aristide Cavaill\u00e9-Coll. Geen van beide ontwerpen voor Delft kwam tot uitvoering. B\u00e4tz en Witte bleven gefascineerd door het orgel van Saint-Denis, want in 1847 leverden zij een orgelontwerp voor de Zuiderkerk in Rotterdam, dat het concept van Saint-Denis in vele opzichten letterlijk herhaalde. Het orgelfront in Saint-Denis is neogotisch. Het bezit drie torens en tussenvelden, elk voorzien van twee naar het midden opklimmende spitsboognissen met een schuin geplaatste bovenlijst met boogfries. Deze schuin geplaatste bovenlijst is het meest karakteristieke element van het ontwerp van Debret; het is dan ook het meest nagevolgd.\nBij het genoemde frontontwerp voor de Oude Kerk in Delft uit 1846 werden van Saint-Denis de middentoren en de aangrenzende velden overgenomen, bij het ontwerp voor Rotterdamse Zuiderkerk (deel 1840-1849, 37-38) uit 1850 was het complete front het uitgangspunt. Debrets concept werd daarbij wel op verschillende punten gewijzigd. De belangrijkste verandering was de toevoeging van een rugpositief. Ook dit ontwerp werd niet uitgevoerd. Pas in 1862 kon Witte in Naarden een orgelfront van het type Saint-Denis realiseren.\nWitte was kennelijk zeer geboeid door het front van Saint-Denis en wilde het graag navolgen. Wanneer wij dan ook een voor Debrets ontwerp zo kenmerkend element als de brede schuin geplaatste bovenlijsten bij Witte aantreffen, ook in verder geheel anders geaarde frontontwerpen, moet dit haast wel aan Saint-Denis zijn ontleend.\nWaarom heeft Witte voor Gorinchem geen 'Saint-Denis front' ontworpen? Dit zal in de eerste plaats samenhangen met de stijl van het nieuwe kerkgebouw, de rondboogstijl, eertijds ook wel als Byzantijns aangeduid. Dus moest ook het orgelfront in rondboogstijl worden uitgevoerd. Witte had dus het neogotische ontwerp voor de Rotterdamse Zuiderkerk in rondboogstijl kunnen vertalen. Toch is dat niet het enige wat hij doet. De omtrekken van de hoofdkas bleven weliswaar in grote lijnen gelijk aan dat van het eerste Zuiderkerk-ontwerp, maar toch werd het ook in andere opzichten dan de stilistische gewijzigd. De belangrijkste wijziging was echter dat het Gorcumse orgel een bovenwerkfront kreeg. Witte week daarbij af van de bijna een eeuw oude B\u00e4tz-traditie om altijd een ongedeelde middentoren toe te passen. Het orgel in Gorinchem had geen volledig uitgebouwde Prestant 16' op het hoofdwerk, waardoor geen sprekende pijpen 'over' waren om in een ongedeelde middentoren te plaatsen. Onder de schuine bovenlijsten van de hoofdkas ontstond zo een wat benauwd bovenwerkfrontje, waarvan vooral de buitenste velden een wat iele indruk maken. Overigens, Witte maakt de middentoren redelijk volumineus door niet vast te houden aan het 'klassieke' aantal van zeven pijpen in de middentoren; in het benedendeel plaatst hij er negen, boven elf.\nHet hoofdwerkfront bevat aan elke zijde van de middentoren een tweetal rondbogige gelobde pijpvelden, onderling gescheiden door een zuiltje met romaniserend kapiteel. Boven deze velden is traliewerk aangebracht met in het midden een rozet; onder de velden zijn twee rozetten van gelijke vorm te zien. Het geheel wordt geflankeerd door de forse pedaaltorens die lager aanzetten dan de pijpvelden van het hoofdwerk.\nHet rugpositief heeft dezelfde omtrek als de hoofdkas en heeft verder de voor kleinere orgels gebruikelijke vijfdelige opbouw van drie ronde torens en vlakke gedeelde tussenvelden. Op het frontconcept van dit rugwerk zal Witte herhaaldelijk terugkomen.\nDe decoratie is sober. Als bovenblindering dient een bescheiden boogfriesje. Op de ontwerptekening zijn geen blinderingen bij de pijpvoeten te zien. Bij de uitvoering werd op die plaats een bescheiden tootlijst aangebracht. Onder de torens bevinden zich bladlijsten, terwijl zich op de consoles gestileerd bladwerk bevindt, van een model dat Witte in deze tijd vaker gebruikte. De schuine bovenlijsten van hoofdkas en rugwerk zijn versierd met reeksen opklimmende S-voluten. Op de torens van het rugwerk zijn door tootlijsten omgeven pijnappels aangebracht. De torens van het hoofdwerk worden bekroond door drie beelden, vervaardigd door de Utrechtse beeldhouwer Joannes Rijnbout: op de middentoren David met harp, op de zijtorens bazuinblazende engelen.",
  "Part07_043Grou": "Een nadere uitwerking van het frontconcept van Huizum (1844, deel 1840-1849, 369-371). Men ziet daar een negendelige opbouw met een ronde middentoren en ronde zijtorens. De tussenpartijen zijn driedelig van opzet en bevatten een smalle toren van drie pijpen, geflankeerd door twee gedeelde velden. De afdekking van deze torens steekt niet uit boven de bovenlijsten van de velden die in een ingezwenkte vorm naar de beide aangrenzende torens oplopen.\nDe beslissende verandering in Grou had kennelijk tot doel de middentorens van de tussenpartijen meer gewicht te verlenen. In de eerste plaats krijgen zij meer pijpen en ook worden zij voorzien van eigen kappen. Opmerkelijk is dat de ontwerper ze ook niet geheel tot aan de onderlijst van de kas laat doorlopen, maar er tot ongeveer een kwart hoogte een vlak veld onder aanbrengt met een V-vormig labiumverloop. De ernaast gelegen velden hebben een naar buiten aflopende labiumlijn die niet bij de labia van het veld onder de toren aansluit. Men denkt bij deze opzet onmiddellijk aan de pseudo-borstwerken die Anthoni Hinsz aanbracht bij zijn grotere tweemanuaals orgels van het type Leens (1733, deel 1726-1769, 74-77). E\u00e9n van de Van Dams kan een orgel van dit model zeker hebben gekend en erdoor zijn ge\u00efnspireerd. Bij Hinsz zijn de vlakke velden overigens steeds onder een spitse toren aangebracht.\nEr is nog een verschil van belang tussen Huizum en Grou. In Huizum zijn de tussenpartijen volledig symmetrisch, in Grou niet. De velden naast de middentoren zijn iets hoger dan die naast de zijtorens. Dit wijst erop dat de ontwerper de binnenvelden sterker bij de middentoren wilde betrekken. De ontwikkeling van het fronttype Tjerkwerd (1851) is daaraan vermoedelijk niet vreemd.\nAlle velden worden aan de bovenzijde afgesloten door naar boven geopende C-voluten zoals die in Tjerkwerd bij de buitenvelden zijn te zien. Geestig is de bladrank met haar gestileerde omkrullingen die vanaf de voluut tegen de middentoren opkruipt. Bij de voluten boven de buitenvelden ziet men bij de tussentorens een klein extra krulletje en bij de zijtoren een bebladerd takje.\nIn de blinderingen domineren de bebladerde S-voluten. Onder in de middentoren ziet men dezelfde omkrullingen als boven bij de middentoren-voluut. De bovenblinderingen in de midden- en zijtorens vertonen hetzelfde schema als Bovenkarspel (1851) en Tjerkwerd, maar iets rijker uitgewerkt. De vleugelstukken zijn smalle bladranken die eindigen in een krul. De consoles onder de torens zijn niet zeer volumineus en vertonen eenvoudig bladwerk. Op de tussentorens lieren met daarop een opengewerkt hartvormig ornament, bekroond door een vlam. De beelden op de midden- en zijtorens zijn personificaties van de waarheid, de godsdienst en de godsvrucht, alle drie voorgesteld als vrouwenfiguren. De waarheid (rechts) draagt een lauwerkrans op het hoofd en heeft een spiegel in de rechterhand en een boek in de linker; de godsdienst heeft een boek in de rechterhand en een zegepalm in de linker; de godsvrucht tenslotte heeft een vlam op het hoofd, en houdt met haar rechterhand een toorts vast en met haar linker een olijftak.",
  "Part07_044KleinZundert": "Reeds bij \u00e9\u00e9n van zijn vroegste werken, het in 1849 gebouwde orgel dat thans in Breda-Ginneken staat, had Loret een typisch Zuid-Nederlandse frontopbouw toegepast met een middenveld, geflankeerd door twee torens, waarbij aan beide zijden een veld en een toren aansloten (deel 1840-1849, 363-365). In de jaren vijftig vervaardigde hij een hele serie orgels waarin het door twee torens geflankeerde middenveld opnieuw werd toegepast, maar verder aan dit concept een andere uitwerking werd gegeven.\nHet oudste in Nederland bewaarde orgelfront van dit type staat in Klein-Zundert. In Ginneken worden de beide torens die het middenveld flankeren, verbonden door een boog. In Klein-Zundert is deze vorm ook nog te vinden, maar hier is de boog als het ware gezakt en dient zij uitsluitend als afsluiting van het middenveld. De boog, die rust op twee pilasters met sobere lijstkapitelen, is in het midden afgeplat; dit afgeplatte gedeelte wordt gemarkeerd door twee diamantkoppen. Het boogveld wordt door een stijl met ionisch kapiteel in twee\u00ebn gedeeld. De beide velden hebben een flauw V-vormig labiumverloop. Bij dit geheel sluiten twee torens met elk drie pijpen aan.\nDe decoratie is zeer sober. Blinderingen ontbreken geheel. Boven het middenveld zijn twee S-voluten aangebracht die elkaar in het midden bij een palmet ontmoeten. Tussen middenveld en zijtorens bevindt zich een gesloten paneel met gebogen bovenlijst, waartegen een C-voluut met enige omkrullingen is aangebracht. Dit fronttype moet Loret goed zijn bevallen. Hij heeft het in verschillende varianten toegepast.",
  "Part07_045KoogaandeZaan": "[Bij detail soffiet, foto A.L.]\nVoor een goed begrip van de intenties van de ontwerper van dit orgelfront, bedenke men dat het schijnrugpositief pas in 1913 werd toegevoegd, toen het orgel in Koog werd geplaatst. Bij die gelegenheid werd ook de onderkas aan beide zijden verbreed. De huidige vleugelstukken dateren eveneens uit die tijd.\nBij zijn in 1836 gebouwde orgel in de St-Odulphuskerk te Assendelft (deel 1819-1840, 329-331), paste Matthias van den Brink, in navolging van zijn vader, spitse zijtorens toe in een tijd dat dit niet meer zo heel gebruikelijk was. In de Hervormde Kerk te Bleiswijk (1842, deel 1840-1849, 95-97) maakte hij echter gebruik van ronde zijtorens. Bij het in 1853 voltooide orgel voor de St-Antonius te Haarlem, thans in Koog aan de Zaan, keerde hij weer tot de spitse torens terug. Wij hebben hier dus een basisindeling van ronde middentoren, gedeelde tussenvelden en spitse zijtorens, geheel in overeenstemming met de beginselen van vader Van den Brink. Om een grotere breedte te verkrijgen werd het basisschema echter aan beide zijden uitgebreid met een gedeeld vlak veld, waarin de pijpen een V-vormig labiumverloop hebben.\nVan de nog bestaande orgelfronten van vader Van den Brink heeft alleen dat in Stellendam (1827, deel 1819-1840, 188-189) holle tussenvelden. Verder zijn deze velden bij hem steeds vlak. Zo ook bij de oudere werkstukken van Matthias. Bij dit orgel zijn de tussenvelden echter met een zijwaartse holling uitgevoerd, waarbij de onderlijst een recht verloop heeft. Deze tussenvelden vertonen parallel naar buiten oplopende labia.\nDe blinderingen zijn verwant aan die te Bleiswijk, maar daaraan toch niet identiek. De grootste overeenkomsten ziet men bij de tussenlijsten in de tussenvelden, in beide gevallen een door rankwerk omgeven S-voluut met een grote en een kleine krul. In Koog is deze echter in vergelijking met Bleiswijk omgedraaid en ook nog eens gespiegeld. Bij de zijvelden ziet men dezelfde figuur, maar dan verkleind en verdubbeld. Het snijwerk boven in de middentoren vertoont aan beide zijden een bebladerd krakelingvormig motief, waaruit naar het midden toe een uitwaaierende bladrank ontspruit. Dezelfde figuur vindt men terug boven in de zijtorens. Boven de tussenvelden ziet men een tamelijk doorzichtige gekrulde C-voluut, waarbij naar de middentoren-stijl toe een C-voluut van een eenvoudiger model aansluit. Aan de pijpvoeten zijn geen blinderingen aangebracht.\nHet orgel in Heemstede van Van den Brink Senior uit 1833 bezit een soffiet met twee gevleugelde engelenkopjes onder de middentoren en \u00e9\u00e9n engelenkop onder elk der zijtorens (deel 1819-1840, 299-301). Dit motief neemt Van den Brink Junior hier weer op: onder de middentoren bevindt zich een soffiet met twee gevleugelde engelenkoppen, terwijl onder elk der zijtorens \u00e9\u00e9n engelenkop is aangebracht. Anders dan in Heemstede, maken de engelen onder de zijtorens geen deel uit van de soffiet. In de onderkas ziet men, ter weerszijden van de vroegere plaats van de klaviatuur, vier boogvormige openingen die zijn opgevuld met gietijzeren schermen in gotiserende vormen. De uit 1913 daterende vleugelstukken hebben de vorm van rijk bebladerde S-voluten in een vormgeving die aansluiting zoekt bij het blinderingssnijwerk. Op de middentoren bevindt zich een muziekinstrumententrofee; op de zijtorens ziet men bazuinblazende engelen.\nHet in 1913 vervaardigde schijnrugwerk bestaat uit een ronde middentoren, gedeelde holle tussenvelden en vlakke zijtorens. Het snijwerk vertoont vormen ontleend aan die van de hoofdkas.\nIn 1859 zal Van den Brink voor de RK St-Vituskerk te Hilversum nog een orgel bouwen dat nagenoeg dezelfde frontopbouw vertoont.",
  "Part07_046Mheer": "Een orgelkas met hoofdwerk en onderpositief van een voor deze streek niet ongebruikelijk model. Men vergelijke bijvoorbeeld de St-Jan in Maastricht uit 1780 (deel 1769-1790, 197-199). Het hoofdwerk heeft een vijfdelige opbouw met lage middentoren, ongedeelde vlakke tussenvelden met ingezwenkte bovenlijsten en zijtorens van grotere breedte en hoogte dan de middentoren. Zoals vaak in de Zuid-Nederlandse orgelbouw, vertoont het onderpositief een contrasterende opbouw: hier is juist de middentoren het hoogste element. Typerend voor de orgelbouw uit deze contreien is de brede lijst tussen hoofdfront en onderpositief, waarin de torens van het bovenfront doorlopen.\nAan de orgelkas moet op een gegeven moment een en ander zijn veranderd. Duidelijk is te zien dat de oorspronkelijk ingesnoerde orgelkas, later is verbreed om de klaviatuur te kunnen onderbrengen. De huidige klaviatuur is in 1898 aangebracht, toen ook verder ingrijpende wijzigingen aan het orgel plaats vonden. Waarschijnlijk dateert de verbreding van de orgelkas dus van 1898. Het is echter niet uit te sluiten dat de in 1898 vervangen klaviatuur op dezelfde wijze was aangebracht als de huidige. Dan zou de verbreding van de onderkas reeds uit 1853 kunnen dateren, wat zou betekenen dat Koulen een oudere kas heeft gebruikt en die heeft veranderd. Misschien brengt beschouwing van de ornamentiek meer duidelijkheid.\nHet snijwerk boven de tussenvelden van het bovenfront laat tamelijk vlezige golfranken zien. In de drie torens ziet men aan beide zijden vegetatieve S-voluten die in het midden bij een hangend blad tezamen komen. De toren en de velden van het onderpositief vertonen dezelfde vormen als de zojuist beschreven drie torens. Fraai zijn de transparante vleugelstukken, opgebouwd uit kunstig door elkaar gevlochten C-voluten. De vormen en de wat grove detaillering suggereren een ontstaanstijd in het midden van de negentiende eeuw.\nHet is bekend dat oude orgelkasvormen in Limburg en aangrenzende gebieden zeer lang hebben voortgeleefd. De wat tijdloze hoofdvorm van de orgelkas, gecombineerd met een midden 19e-eeuwse decoratie, maakt het derhalve aannemelijk dat de kas in 1853 is vervaardigd en in 1898 is gewijzigd. De mogelijkheid dat Koulen in 1853 een oudere kas heeft hergebruikt, kan echter niet volledig worden uitgesloten.",
  "Part07_047NieuwLekkerland": "Een kleinere versie van het orgel in Zierikzee (1848, deel 1840-1849, 353-355). Kenmerkend is ook hier de strakke rechthoekige blokvorm, die wederom enigszins wordt verzacht door de overhoeks geplaatste ronde zijtorens die aanzienlijk lager zijn dan de hoofdkas.\nDe indeling is vrijwel gelijk aan die in Zierikzee en omvat drie velden. Het middenveld is rondbogig en bevat beneden een gesloten paneel. De zijvelden zijn verdeeld in twee etages, de onderste rechthoekig, de bovenste rondbogig. Doordat hier een onderkas ontbreekt is het effect iets minder overtuigend. Anders dan in Zierikzee zijn de stijlen van een soort cannelures voorzien. De vormgeving is bij beide orgels sterk verwant. Men ziet ook hier de gevlochten banden aan de pijpvoeten die aan de uiteinden even opspringen. Aan de pijpuiteinden is ook hier een soort rondboogfries aangebracht. De decoratie in het paneel onder het middenveld lijkt op die in Zierikzee, maar is daaraan toch niet volkomen identiek. Het geheel is wat rijker bebladerd geworden. Men ziet ook hier weer vier diagonaal geplaatste staven, met bloemmotieven met plantaardige elementen ertussen geplaatst. Tussen de staande en liggende palmetachtige motieven is hier geen groot verschil. In Zierikzee is op de middenpartij een reeks palmetten aangebracht. Hier bevinden zij zich schuin geplaatst op de hoeken, terwijl in het midden een lier met palmet is geplaatst. Op de torens zijn, evenals te Zierikzee, schuin geplaatste palmetten te zien\nAandacht verdient nog de decoratie van de borstwering met haar C-voluten en bladranken.",
  "Part07_048Hintham": "Een orgel met een eenvoudige vijfdelige opbouw, bestaande uit drie ronde torens en vlakke, even schuin geplaatste ongedeelde tussenvelden. De onderkas is ingesnoerd. Opvallend is het grote aantal geledingen in de torenkappen.\nHet snijwerk is zeer verzorgd. Blinderingen aan de pijpvoeten ontbreken. De bovenblinderingen in de torens bestaan uit twee gekoppelde, met bloemen gedecoreerde C-voluten, waaruit zijwaarts vlezige bladranken ontspruiten. De velden worden afgesloten door gesloten inzwenkende lijsten. Daaronder ziet men rijk bladwerk, bestaande uit twee componenten, het onderste een vooral naar binnen gerichte C-rank, het bovenste eveneens een C-rank met een rozet erin, die uitloopt in vlezig bladwerk. De consoles onder de torens zijn voorzien van fors omkrullend bladwerk. Opmerkelijk zijn de volumineuze vleugelstukken. Men ziet boven en beneden forse gebogen bladeren waartussen diverse strijk- en blaasinstrumenten zijn aangebracht.\nBekroningen op de torens ontbreken thans. Het is aannemelijk dat zij er wel zijn geweest.",
  "Part07_049Aarle-Rixtel": "De kas van dit orgel werd naar een tekening van Smits vervaardigd door J. Beuijssen uit Boxmeer die vaker voor Smits werkte, onder meer in Rosmalen (1850) en Schijndel (1852). Er is een duidelijke verwantschap met Rosmalen te zien, maar de verschillen zijn ook aanzienlijk. De hoofdkas heeft een zevendelige opbouw met een ronde middentoren, dubbele ongedeelde tussenvelden en ronde zijtorens. De onderkas vertoont een sterke insnoering. De overeenkomsten met Rosmalen spreken het duidelijkst in de middenpartij. Men kan hier zien hoe uit een karakteristiek element van Rosmalen de volle consequentie is getrokken. Bij dat orgel zijn de tussenvelden voorzien van verhoogde frontstokken en opengewerkte panelen, waarvan de bovenlijsten naar het midden toe een opwaartse buiging vertonen. In Aarle-Rixtel wordt dit bij de binnenvelden overgenomen, maar nu hebben ook de onderlijsten van de panelen onder de pijpvoeten een opwaartse buiging gekregen, terwijl de middentoren ook van een verhoogde frontstok is voorzien. Deze wordt gemarkeerd door een gesloten paneel dat \u00e9\u00e9n geheel vormt met de panelen onder in de binnenvelden. Dit paneel wordt door een fraaie soffiet gedecoreerd, terwijl eronder guirlandes en guirlande-vormige consoles zijn aangebracht. In de binnenvelden volgen zowel de labiumlijnen als de bovenlijsten het verloop van de onderpanelen. Het gehele middenfront is door alle genoemde kunstgrepen in \u00e9\u00e9n vloeiende beweging gebracht.\nHet mag echter niet te frivool worden, dus wordt de middenpartij geflankeerd door twee velden welker bovenlijsten weliswaar de curve van de binnenvelden in tegengestelde richting voortzetten, maar die verder tamelijk strak zijn: geheel vlak en zonder verhoogde frontstokken en met strak naar buiten aflopende labia. Twee ronde zijtorens completeren het geheel. De binnenvelden hebben bovenlijsten die naar buiten aflopen; bij de buitenvelden ziet men een tegengestelde beweging. Dit herinnert weer aan het orgel in Reek (1827, deel 1840-1849, 28-29), waarmee Rosmalen ook verschillende overeenkomsten heeft, maar juist niet in dit opzicht.\nBinnen- en buitenvelden worden gescheiden door pilasterachtige stijlen. Deze zou men kunnen opvatten als vereenvoudigde en slankere versies van de opmerkelijke pilasters in Rosmalen met hun pijpen-cannelures. Er is echter iets eigenaardigs met deze pilasters aan de hand. Zij worden bekroond door lieren met stralenkransen en kruiselings geplaatste bazuinen. Pilasters van bijna dezelfde vorm en decoratie, die ook nog eens twee velden van elkaar scheiden, zijn te zien bij het Clerinx-orgel in Nederweert (ca 1850). De velden zijn in Nederweert anders van vorm; van verhoogde frontstokken is daar geen sprake, terwijl alle velden vlak zijn en ook een ander labiumverloop vertonen. De overeenkomsten zijn niettemin zo groot dat van toeval vrijwel geen sprake kan zijn. De ontwerper van Aarle-Rixtel moet het orgel in Nederweert op de een of andere manier hebben gekend en voor zijn ontwerp elementen ervan hebben gecombineerd met 'Rosmaliana'.\nIn het loze rugwerk ziet men de door Smits meestal nagestreefde contrastwerking: de hoofdkas heeft een verhoogde middentoren, dus wordt deze bij het positief juist verlaagd. Vergelijk Rosmalen, waar de middentoren ook nog eens een spitse vorm heeft. Verder bevat het positief enigszins schuin geplaatste ongedeelde tussenvelden, met naar buiten oplopende lijsten, en ronde zijtorens, die even overhoeks geplaatst zijn. Het onregelmatig labiumverloop van de tussenvelden in Rosmalen is hier niet overgenomen. Beide velden hebben een naar buiten aflopende labiumlijn.\nEnige elementen van de decoratie kwamen reeds in het bovenstaande aan de orde. De overige ornamentiek dient nu ter sprake te komen. Deze is ontleend aan de 18e-eeuwse barok, maar dan wel met grote vrijmoedigheid gehanteerd. Zoals meestal bij Smits ontbreken blinderingen aan de pijpvoeten; alleen bij de buitenvelden is daar wel snijwerk aangebracht. Het bestaat uit bladwerk in vormen die herinneren aan een ionische voluut. De pijpvelden worden aan de bovenzijde be\u00ebindigd door gesloten gebogen lijsten waarvan lambrequins afhangen. Op de lijsten zelf zijn golfranken aangebracht en erboven bevinden zich bloemenslingers. De torenkappen bestaan direct boven de blinderingen uit meerdere smalle geledingen, daarboven een glad gedeelte en ten slotte de breed uitwaaierende bovenlijsten. De blinderingen in de middentoren bevatten in het midden twee slanke C-voluten die naar boven uitlopen in een zeer smalle rank met bloem en naar beneden in bladranken waaruit zich onder andere twee bloemkelken ontwikkelen. Onder de torens zijn sierlijke bebladerde consoles, met druiventrossen als druipers, aangebracht. Aan beide zijden van de kas ziet men een overstek waar ook een console van afhangt. Vermoedelijk hadden hier beelden moeten komen. Ongebruikelijk is ook de manier waarop de insnoering van de onderkas is opgelost. Meestal wordt de overgang van boven- naar onderkas tot stand gebracht door gebogen panelen of door gesloten consoles. Hier zijn aan de voor- en achterzijde van de kas smalle voluten aangebracht die een grote opening vrijlaten. Een zeer geraffineerde oplossing: de erboven geplaatste zware torens lijken te zweven. Onder de stijlen in het front zijn brede massieve consoles geplaatst. Daartussen ziet men rasterwerk in de vorm van staande ovalen, bestemd voor de geluidsuitstraling van het in de onderkas aangebrachte positief.\nVleugelstukken zijn bij de hoofdkas niet aanwezig. Dit is wel het geval bij het schijnrugwerk. Zij bestaan aan de bovenzijde uit een langgerekte S-voluut, beladen met een zware bloemen- en vruchtenslinger en beneden uit een curieus bladornament waaruit een C-voluut te voorschijn komt. De blinderingen van middentoren en velden bestaan uit draperie\u00ebn, die van de zijtorens uit ruggelings gekoppelde C-voluten waaruit rankwerk ontspringt. Een demonstratie van gewichtloosheid wordt geleverd door de kleine putti die met hun ene hand een bazuin vasthouden en met de andere de zijtorens van het positief ondersteunen. Op deze torens gekrulde frontonsegmenten, die een zwaarder equivalent hebben op de torens van de hoofdkas, waar echter de krullen ontbreken. Op deze pedimenten hebben zich op de zijtorens bazuinblazende engelen neergevleid; op de middentoren zit Caecilia met orgeltje. In zijn houding herinnert dit beeld sterk aan het Caecilia-beeld op de middentoren in Sint Oedenrode (1839, deel 1819-1840, 371-373), een werk van de Antwerpse beeldhouwer J.B. Peeters. Het beeld in Aarle-Rixtel is minder elegant en ook grover van uitvoering.",
  "Part07_050Achlum": "Bij dit orgel is te zien hoe het frontconcept met torenvelden van Tjerkwerd (1851) nader werd uitgewerkt. De hoofdlijnen blijven gelijk, maar het geheel krijgt wel meer samenhang en wordt ook sierlijker. De gedeelde middentoren met begeleidende velden blijft het pi\u00e8ce de r\u00e9sistance van het ontwerp, maar in plaats van twee komen er nu drie boven elkaar geplaatste velden aan weerszijden van de toren. De rijzigheid wordt daardoor groter. Een ander belangrijk verschil is dat de lijsten tussen de etages van de velden niet meer recht zijn, maar gebogen. Bij de buitenvelden lopen zij naar buiten op, bij de torenvelden loopt de bovenste lijst naar buiten op en de onderste af. Er ontstaat daardoor een boeiend spel van gebogen lijnen en vlakken. In Tjerkwerd doorsneden de rechte lijsten tamelijk bruut de sierlijke hoofdvorm. Hier is alles beter ge\u00efntegreerd.\nIn de decoratie overheerst de S-voluut. Op verschillende plaatsen is afwisseling bereikt door omkeringen in de motieven. In de beide bovenblinderingen van de middentoren ziet men een naar het midden lopende rank die naar onderen uitbuigt. In de zijtorens buigt een vergelijkbare rank naar boven. Bij de blinderingen onder in de torens ziet men iets dergelijks: in de middentoren is een Franse lelie aangebracht, geflankeerd door twee naar boven buigende bladvoluten; in de zijtorens is de Franse lelie omgedraaid en buigen de ranken naar beneden. Een aardig detail wordt gevormd door de blindering bij de bovenste scheidingslijst in de torenvelden: drie gekoppelde C-voluten, waaraan eikels hangen en waartussen weer een soort Franse lelie te zien is.\nDe vleugelstukken bestaan uit een langgerekte bladrank aan de bovenzijde waarbij zich twee op elkaar liggende C-voluten aansluiten. Opvallend zijn de uit C- en S-voluten gevormde opzetstukken, een Friese traditie die zich heel lang wist te handhaven. Men lette nog op de consoles van de pilasters onder de gaanderij en op de ronde en ovale rozetten die daar zijn aangebracht.",
  "Part07_051Breugel": "In zijn algemene opzet is het front van dit orgel nauw verwant aan dat in Gemonde (1848, deel 1840-1849, 326-328). Ook hier een ronde middentoren, gedeelde holle tussenvelden, ronde zijtorens en geronde zijvelden, lager dan de zijtorens en met naar buiten aflopende bovenlijsten. De tussenvelden zijn breder dan die in Gemonde, maar hebben wel ongeveer hetzelfde labiumverloop. Evenals in Gemonde is de onderkas hier ingesnoerd.\nDe decoratie is niet zo weelderig als in Gemonde en ook minder verfijnd, maar toch nog tamelijk rijk. Boven in de middentoren ziet men aan de pijpuiteinden blinderingen, bestaande uit twee naar beneden krullende ranken die elkaar in het midden met een opwaartse krul ontmoeten. In de kap ziet men een eenvoudige palmet geflankeerd door twee dubbele ranken. Vergelijkbare figuren ziet men in de kappen van de zijtorens. De bovenblinderingen van deze torens bestaan ook uit krullende ranken, maar de figuren zijn gecompliceerder. De tussen- en zijvelden worden aan de bovenzijden afgesloten door draperie\u00ebn die alleen bij de tussenvelden afhangen en wel op de pijpvelden. Erboven zijn bloemenslingers aangebracht. Het snijwerk tussen de etages van de tussenvelden heeft als kernfiguur een forse S-rank die door secundaire ranken en voluten wordt omgeven. De benedenblinderingen in de zijtorens zijn varianten van dit motief. De blinderingen aan de pijpvoeten in de benedenvelden bestaan uit reeksen bebladerde C-voluten; deze zijn verwant aan het snijwerk aan de pijpvoeten in de middentoren.\nImposant zijn de consoles onder de torens met hun forse omkrullende acanthusbladeren en druiventrossen als druipers. Evenals in Gemonde zijn hier onder de zijvelden engelenkopjes aangebracht. In Gemonde is het er onder elk veld slechts \u00e9\u00e9n, in Breugel zijn het er twee. Fraai is het snijwerk van de twee opengewerkte panelen in de onderkas met zijn gekoppelde C-voluten.\nOp de zijstijlen van de zijvelden zijn vlampotten te zien. De vleugelstukken bestaan uit een smalle C-voluut bovenaan en een forse gecompliceerde met een enorm rozet erin. Op de middentoren een in trompe l'oeil geschilderde afbeelding van Caecilia aan een orgeltje, op de zijtorens beeldjes van bazuin blazende putti met het opschrift 'laudet Dominum'.",
  "Part07_052Brielle": "Een orgel met een vijfdelige frontopbouw met drie ronde torens en gedeelde tussenvelden. Typerend zijn de gebogen parallelle lijsten in de tussenvelden en het tegengestelde labiumverloop. In deze elementen ziet men een duidelijke verwantschap met het verder zoveel elegantere en rijkere orgel in het museum te Arnhem (ca 1842, deel 1840-1849, 138-141) en aan het iets latere helaas gesloopte orgel in de Willemskerk in Den Haag (1856, deel 1840-1849, 19).\nDe decoratie is sober: eenvoudige boogfriesjes aan de pijpuiteinden en gevlochten banden bij de pijpvoeten. De consoles onder de torens vertonen acanthusbladwerk. Op de middentoren een obelisk, behangen met muziekinstrumenten, op de zijtorens vazen met draperie\u00ebn. Deze bekroningen, die rijker zijn uitgevoerd dan de overige decoratie, zouden ouder kunnen zijn dan het orgel zelf.",
  "Part07_053deHeen": "Een typisch Zuid-Nederlandse kas, met enige eigenaardigheden. Zij heeft een verlaagde vlakke middentoren met slechts drie pijpen, met een opvallend sterk uitkragende kap en twee ronde zijtorens van vijf pijpen, met eveneens aanzienlijk uitkragende kappen. Merkwaardig zijn de tussenvelden. Deze zijn namelijk gedeeld, wat in de Zuid-Nederlandse orgelbouw van de vroege 19e eeuw niet zeer gebruikelijk is. In de benedenvelden treft men een V-vormige opstelling aan, in de bovenvelden een naar het midden oplopende labiumlijn.\nVersiering is slechts spaarzaam aanwezig: enig sober bladwerk in de consoles en lambrequins boven aan de pijpen. Op de torens stonden vroeger drie beelden, in het midden koning David, op de zijtorens twee engelen.\nRogier had reeds in 1837 aan de kerk in De Heen een orgel geleverd, vermoedelijk een tweede-hands instrument. In 1854 plaatste hij wederom een orgel in deze kerk. Is de kas van dit orgel nu een werk van Rogier? Typerend voor hem zijn inderdaad de lambrequins, die bij de meeste van zijn orgels zijn aan te treffen. De smalle verlaagde middentoren is bij twee van zijn bewaard gebleven orgels te vinden, in Oud-Vossemeer (1854) en in de Lutherse Kerk in Bergen op Zoom (1857). In Oud-Vossemeer is deze rond, maar in Bergen op Zoom heeft hij dezelfde vlakke vorm toegepast, met sterk uitkragende kap als in De Heen. De sterk afwijkende vorm van de tussenvelden blijft dan toch een probleem. In het ongeveer gelijktijdig gebouwde orgel in Oud-Vossemeer zijn deze velden ongedeeld en hebben zij een vloeiend gebogen labiumlijn, iets dat in zijn meeste andere orgels terugkeert. Of en in hoeverre de niet originele frontpijpen in De Heen afwijken van de oorspronkelijke situatie, is niet vast te stellen. Ook zijn de andere vormen in Oud-Vossemeer soepeler dan de tamelijk hoekige vormen van De Heen. Een en ander zou erop kunnen wijzen dat Rogier in De Heen gebruik heeft gemaakt van een oudere kas. In ieder geval heeft deze Rogier in zijn latere werk overduidelijk ge\u00efnspireerd.",
  "Part07_054DeRijp": "[Bij ontwerptek. foto A.L. + oude toestand, ws bij Den Toom]\nHet orgelfront dat men thans in De Rijp kan aanschouwen is een reconstructie uit 1982. Bij de in dat jaar uitgevoerde restauratie van het orgel werd het oorspronkelijke Witte-front, dat bij de kerkrestauratie van 1922-1923 was verwijderd, zorgvuldig volgens de ontwerptekening gereconstrueerd. Witte ontwierp voor dit orgel een front dat op kleinere schaal de vormen van zijn uit hetzelfde jaar daterende orgel in Leerdam herhaalde. Daarmee is dit orgelfront ook weer een afstammeling van het door Jonathan B\u00e4tz ontworpen front van het in 1841 gebouwde orgel in de Willemskerk/Immanuelkerk te Batavia/Jakarta (deel 1840-1848, 278). Wij zien ook hier weer een ronde middentoren en dubbele zijvelden, elk met een stijl in het midden.\nOok de decoratie is in hoofdzaak gelijk aan die in Leerdam, maar hier en daar iets eenvoudiger. De S-voluut is het overheersende element; men vindt deze in de bekroningen van de zijvelden en in de blinderingen aan de pijpvoeten. Ook het bladwerk in de kroonlijsten is een oude bekende. Op de middentoren bevindt zich echter geen palmet, zoals in Leerdam, maar een bladkrans waaruit zich een pijnappel ontwikkelt. De blinderingen aan de pijpuiteinden zijn eenvoudiger dan bij de twee andere orgels; zij bestaan uit golfranken. De console onder de middentoren wordt gesierd door vier fraai gestileerde bladeren en eindigt in een bladdruiper. De gaanderij wordt ondersteund door zuilen met gestileerde ionische kapitelen.",
  "Part07_055Gellicum": "Een hoogst merkwaardige neogotische kas, in niets gelijkend op het andere van Lindsen bekende werk. Waarom hij hier een neogotische orgelkas leverde, is niet bekend. Misschien was het een wens van de opdrachtgever, teneinde het orgelfront bij de gotische stijl van de kerk te laten aansluiten. Hoe dit ook zij, toen deze eis eenmaal op tafel lag, moet Lindsen bij zich zelf te rade zijn gegaan, hoe daaraan te voldoen.\nHet meest opvallende onderdeel van dit front is de forse driedelige trapeziumvormige toren. Een dergelijke toren is ook kenmerkend voor het front van het beroemde Cavaill\u00e9-Coll-orgel in Saint-Denis bij Parijs (1842), ontworpen door de architect Fran\u00e7ois Debret. Dit zou mogelijk de inspiratiebron voor de middentoren in Gellicum kunnen zijn. Verder hebben beide orgels echter niets met elkaar gemeen. Er is nog een andere mogelijkheid, die aannemelijker is. Geruime tijd was Lindsen belast met het onderhoud van het omstreeks 1510 gebouwde orgel in de Grote Kerk te Naarden (deel 1769-1790, 12) dat in 1862 voor een instrument van Witte plaats moest maken. Dit orgel had een vijfdelig front en een driedelige middentoren met trapeziumvormige plattegrond. Deze toren werd geflankeerd door driedelige tussenvelden en vlakke zijtorens. In Gellicum ziet men tweedelige tussenvelden en ook weer vlakke zijtorens. Weliswaar ontbreekt in Gellicum de in Naarden aanwezige tweedeling van het middelste torenveld en is ook de behandeling van de tussenvelden geheel anders, maar de overeenkomsten zijn in grote lijnen toch wel zo groot dat Naarden als inspiratiebron waarschijnlijker moet worden geacht dan Saint-Denis.\nHoe is het neogotische concept nu uitgewerkt? Het middenveld van de middentoren wordt van de zijvelden gescheiden door stijlen die tot slanke gotische bundelpijlers zijn getransformeerd. De bovenblinderingen hebben de vorm van driepasboogjes, bij de benedenblinderingen vindt men dezelfde vormen, maar dan omgekeerd. De overige blinderingen hebben hetzelfde model. Op de toren een piramidevormige bedaking met ingezwenkte hoekkepers waarop hogels zijn aangebracht. Aan de voorzijde een driehoekig gevelveld dat van rasterwerk is voorzien. Op de zijtorens aediculae met aan de voorzijde vijf opengewerkte driepasbogen, waarboven een gerasterd gevelveld als bij de middentoren, het geheel bekroond door een zware pinakel.\nZoals vaak bij neogotische exercities uit deze periode, worden de gotische vormen ge\u00efnterpreteerd vanuit een neoclassicistische visie. De vrij hoekige en vlakke vormen laten dat zien. Het is niet alleen neogotiek, wat de klok slaat, ook neoclassicistische vormen doen zich gelden. Dat geldt zeker voor de gebundelde stengels met S-vormige krullen die de vleugelstukken vormen. De twee door een rechthoekig tussenlid gekoppelde C-voluten boven elk der tussenvelden zijn ook geen gotisch motief. Tussen de onderste voluut en de zijtorens is ook weer rasterwerk aangebracht. Het aanbrengen van een dergelijke decoratie daarvan op deze plek zou kunnen zijn ge\u00efnspireerd door het Utrechtse Domorgel (1831, deel 1819-1840, 274-277). Aardig detail is dat de bovenblinderingen van de bovenvelden de lijn van de benedenvoluut volgen. Opmerkelijk zijn de gietijzeren panelen tussen de velden met hun opengewerkte bladkandelabers, een uitgesproken (neo)renaissance motief. De ingesnoerde onderkas is voorzien van briefpanelen, die men in iets afwijkende vorm ook in de borstwering kan aantreffen. De overgang van bovenkas naar onderkas wordt gevormd door gebogen consoles; aan de voorzijde zijn deze gotisch, met een toot, aan de achterzijde renaissance met een S-vormige console, een rozet en een pijnappel. Dit onbekommerde vermengen van verschillende stijlelementen is kenmerkend voor de vroege neogotiek. Men heeft in deze kerk de gelegenheid de vroeg neogotische orgelkas te vergelijken met kerkmeubilair, uitgevoerd in een meer orthodoxe neogotiek: de altaren en de preekstoel uit het Utrechtse atelier van Friedrich Wilhelm Mengelberg, die overigens met twee zonen van Lindsen vriendschappelijke contacten onderhield.",
  "Part07_056Hilversum": "",
  "Part07_057Leerdam": "In 1840 voltooide Jonathan B\u00e4tz het orgel in de Nieuwe Kerk te Delft (deel 1819-1840, 384-387). Het hier gerealiseerde hoofdwerkfront bleek bij weglating van de pedaaltorens uitermate geschikt voor kleinere orgels. Jonathan B\u00e4tz heeft een dergelijk front ontworpen voor het in 1841 gebouwde orgel in de Willemskerk te Batavia/Immanuelkerk te Jakarta (deel 1840-1849, 278). Het was echter vooral diens opvolger C.G.F. Witte die dit fronttype graag gebruikte.\nDe eerste keer dat hij het toepast is in Leerdam. De overeenkomsten met Batavia zijn zeer opvallend. Wij zien hier dus een ronde middentoren, geflankeerd door telkens twee velden, gescheiden door een smalle stijl met een naar deze stijl oplopende labiumlijn. Toch is in deze velden een klein verschil te bespeuren. In de eerste plaats heeft het orgel in Batavia in beide velden zeven pijpen en in Leerdam zes. Verder zijn de labiumlijnen in Batavia recht en in Leerdam licht gebogen. De hoofdopzet is bij beide orgels echter identiek.\nOok de decoratie is bij beide orgels in hoofdzaak gelijk, zij het dat deze in Leerdam wat grover lijkt te zijn uitgevoerd. Een opvallend element wordt gevormd door de grote S-voluten boven de zijvelden, tot in details identiek aan die in Batavia. Men lette op de acroteria op de hoeken en op de krul onder de voluten. De palmet op de middentoren is ook bij beide orgels te vinden, evenals de bladmotieven in de kroonlijst van de middentoren en de gevlochten plantenslinger daaronder. Dezelfde bladmotieven treffen we bij beide orgels in de kroonlijsten boven de zijvelden aan. Ook de bovenblinderingen in de toren met hun C-ranken, die in het midden bijeenkomen bij een palmet, en het snijwerk boven in de velden, dat enigszins herinnert aan een ionisch kapiteel, zijn bij beide orgels gelijk. Dat geldt ook voor de S-voluten aan de pijpvoeten. De verhoogde pijpenstok bij de middentoren heeft daarentegen in Batavia geen equivalent, terwijl de console onder deze toren hier iets eenvoudiger is uitgevoerd. De rijk gedecoreerde, op consoles rustende onderlijst die in Batavia te zien is, werd in Leerdam evenmin overgenomen, terwijl ook de orgelgaanderij en de zuilen waar deze op steunt, anders zijn vormgegeven. Afgezien van deze details is de overeenkomst tussen beide orgelfronten echter verbluffend.",
  "Part07_058NieuwVossemeer": "Een orgel met een zeer sober vijfdelig front van een model dat door Fran\u00e7ois Loret wel vaker werd toegepast, bijvoorbeeld op monumentale schaal bij de ongeveer gelijktijdige orgelkas in Hattem (1855). Het orgelfront bestaat uit een ronde middentoren van vijf pijpen, ongedeelde vlakke tussenvelden met inzwenkende bovenlijsten en vlakke zijtorens met drie pijpen. De bovenlijsten van de torenkappen steken tamelijk ver uit. De onderkas vertoont een lichte insnoering.\nDe decoratie is uiterst sober. Blinderingen ontbreken geheel en zijn er vrijwel zeker ook nooit geweest. Op de bovenlijsten van de tussenvelden zijn brede C-voluten aangebracht die aan beide zijden eindigen in een krul en zijn voorzien van een decoratie die doet denken aan gotische hogels. De consoles onder de torens vertonen zeer sober bladwerk.",
  "Part07_059OuderkerkaandenIJssel": "Het oudste bewaard gebleven voorbeeld van een door Kam verschillende keren toegepast fronttype, waarvan diens nog met zijn compagnon Van der Meulen gebouwde orgel in de Waalse Kerk te Middelburg uit 1850 (verwoest 1940) het eerste bekende voorbeeld was.\nKenmerkend is een vijfdelige opbouw met drie ronde torens en ongedeelde tussenvelden, met naar het midden toe gebogen aflopende labiumlijnen en brede rechte bovenlijsten. Bij het prototype in Middelburg waren de velden vlak, in Ouderkerk vertonen zij een lichte holling. Bij de andere bekende voorbeelden van dit fronttype waren de velden weer vlak uitgevoerd.\nDe decoratie is betrekkelijk sober en vertoont enige overeenkomst met die van het in hetzelfde jaar 1854 voltooide orgel in Brielle: boogfriesjes aan de pijpuiteinden en gevlochten banden onder de pijpvoeten. Aan weerszijden van de middentoren is een luchtige decoratie aangebracht, bestaande uit voluten met plantaardige vormen en een gestileerde palmet, enigszins verwant aan de omgekeerde palmetten die bij oudere orgels van dit huis te vinden zijn: Arnhem, Museum voor de Moderne Kunsten (ca 1842, deel 1840-1849, 138-141) en Rijswijk, St-Bonifatius (1841, deel 1840-1849, 83-86). Op de middentoren een lier, omgeven door gestileerde bladranken en bekroond door een palmet. Op de zijtorens weelderige palmetten met een soort ionische voluut erin verwerkt.",
  "Part07_060OudVossemeer": "In 1854 plaatste Rogier een orgel in de O.L. Vrouwekerk in De Heen, waarvoor hij mogelijk een oudere kas gebruikte. De vormgeving hiervan heeft hem duidelijk ge\u00efnspireerd bij het in hetzelfde jaar gebouwde orgel in Oud-Vossemeer.  Opvallend element in De Heen is de zeer smalle, vlakke en  verlaagde middentoren. Verder zien wij vlakke gedeelde tussenvelden met gesloten inzwenkende bovenlijsten en ronde zijtorens van grotere hoogte en volume dan de middentoren. De hoofdopzet van De Heen neemt Rogier in Oud-Vossemeer over, maar hij veroorlooft zich ook verschillende afwijkingen. Zo wordt de middentoren rond in plaats van vlak, terwijl de tussenvelden ongedeeld zijn uitgevoerd. Opvallend is hun naar buiten aflopende gebogen labiumlijn. De torens zijn in hoofdzaak gelijk aan die in De Heen. De onderkas is in de borstwering opgenomen. Blinderingen aan de pijpvoeten ontbreken. Als bovenblinderingen dienen eenvoudige lambrequins die door de vorm van hun uitsnijdingen vage associaties met de gotiek oproepen. De consoles onder de torens hebben eenvoudig bladwerk en een druiper.",
  "Part07_061Tiel": "Ook het front van dit orgel is een voorbeeld van het type Batavia (deel 1840-1849, 278). Het wijkt daarvan in \u00e9\u00e9n belangrijk opzicht af, namelijk door de aanwezigheid van ronde zijtorens. Door hun slanke model, hun licht overhoekse plaatsing en door het feit dat hun bovenlijsten in het verlengde liggen van de bovenlijsten van de tussenvelden zijn zij voor de visuele totaalindruk van het orgel van betrekkelijk geringe betekenis. Hun zelfstandigheid krijgt alleen een accent door dat hun pijpstokken lager zijn geplaatst dan die van de velden en de middentoren.\nEen verschil van betekenis is te vinden in de bovenblinderingen: deze zijn hier uitgevoerd als rondboogfries, verwant aan de decoratie van het \u00e9\u00e9n jaar oudere orgel in Gorinchem. De verdere decoratie is in hoofdzaak de voor dit fronttype gebruikelijke. Toch zijn ook daar verschillen van belang te bespeuren. De bladlijsten, zo typerend voor dit frontmodel, zijn hier alleen in de torenkappen aangebracht. De kroonlijsten zijn onversierd. Boven de velden bevinden zich wederom de vertrouwde liggende S-voluten, in hun vormgeving in hoofdzaak gelijk aan die van de andere \u2018Batavia-orgels'. Bij nader inzien vallen hier echter ook grote verschillen op. De vormen zijn tegelijkertijd plastischer en transparanter geworden. Dit wordt bewerkstelligd doordat de voluutkrullen niet vlak zijn uitgevoerd, maar rond, waardoor er tussen de krullen ook ruimte overblijft. De blinderingen aan de pijpvoeten vertonen dezelfde combinatie van plasticiteit en transparantie. De console onder de middentoren is voorzien van omkrullend bladwerk en daaronder gestileerde plantenmotieven. Onder de zijtorens vindt men alleen dit gestileerde bladwerk.\nDe balken waarop de oorspronkelijke orgelgaanderij rustte manifesteerden zich in het kerkinterieur als forse consoles met voluutmotieven. De borstwering van de gaanderij was voorzien van opmerkelijke gekruiste houten staven. Orgelkas en borstwering waren als \u00e9\u00e9n geheel ontworpen met de eronder aangebrachte panellering en de daarbij aansluitende kerkbanken. In Tiel heeft men alleen het orgel overgenomen en het geplaatst op een nieuwe galerij op twee zuilen. Vooral door de kale wand midden onder de gaanderij lijkt het orgel wat vreemd in de lucht te hangen. Zo ergens, dan is hier het verlies van het oorspronkelijke \u2018bijwerk\u2019 wel bijzonder pijnlijk.\nEen verstrakte versie van het getorende Batavia-model, met ongedeelde velden ontwierp Witte nog voor de Fortkerk in Willemstad op Cura\u00e7ao. Het kwam niet tot uitvoering.",
  "Part07_062Bavel": "Een grootschaliger en rijkere uitwerking van het fronttype van Klein-Zundert (1853). De middenpartij is in hoofdzaak gelijk. Een breed veld met een enigszins afgeplatte boog met diamantkoppen, die hier echter rust op twee pilasters met Corinthische kapitelen. De middenpilaster is hier vervallen, maar het kapiteel, ook in Corinthische stijl, is gebleven, evenals twee boogaanzetten die het boogveld het begin van een tweedeling geven.\nBij dit middenveld sluiten twee vrij brede, maar ook tamelijk lage torens aan welker stijlen tot pilasters met Corinthische kapitelen zijn getransformeerd. De ruimten tussen de centrale boog en de beide torens zijn anders behandeld dan in Klein-Zundert en op een weinig overtuigende wijze opgevuld door kleine panelen. Een belangrijk verschil met Klein-Zundert is dat nu ook zijvelden zijn aangebracht en wel met een naar beneden aflopende inzwenkende bovenlijst en aan de uiteinden wederom een pilaster met Corinthisch kapiteel. Het labiumverloop in het veld, in de vorm van een omgekeerde V, is waarschijnlijk origineel.\nHet middenveld wordt bekroond door een gecompliceerd ornament. Dit bestaat uit twee forse C-voluten die zijn versierd met bloemen, vruchten en golfachtige bladelementen, en aan beide uiteinden zijn voorzien van krullen. Zij worden in het midden samengehouden door een lint met een bloemmotief. Boven de zijvelden ziet men vergelijkbare C-voluten, maar eenvoudiger gedecoreerd. Op de zijstijlen zijn kelken aangebracht, waaraan met een breed lint een strijkinstrument is bevestigd dat op een nogal vreemde manier in de lucht zweeft. Op de torens zijn diverse andere muziekinstrumenten te zien. Opvallend zijn de uitgeholde schelpvormige consoles onder de torens. Blinderingen ontbreken geheel. Uit vergelijking met de andere Loret-orgels van dit model kan worden afgeleid dat dit altijd zo is geweest. Waarschijnlijk was de onderkas oorspronkelijk ingesnoerd.",
  "Part07_063Beers": "De oorspronkelijke kas van dit orgel was vervaardigd door de Gebroeders Smits uit Cuijk. Daarvan zijn alleen de vleugelstukken overgebleven. De huidige kas is een reconstructie uit 1988, gebaseerd op de maten van enige bewaard gebleven frontpijpen, de vleugelstukken en de frontstok van het onderpositief dat niet tot uitvoering was gekomen, maar waarvoor Smits kennelijk wel al ruimte had gereserveerd en een front had vervaardigd.\nDeze orgelkas moet men zien als een eigentijdse visie op de stijlprincipes die door Smits en zijn beeldsnijders werden gehanteerd. Het geheel is vrij strak en sober uitgewerkt. De verhoogde frontstokken in de vlakke tussenvelden zijn een typisch Smits-trekje. De frontopbouw herinnert aan die van het in 1844 gebouwde Smits-orgel in de St-Antonius te Winssen (deel 1840-1849, 218-220). Aan dit orgel is ook de vormgeving van de kappen ontleend. In Winssen ziet men boven de velden draperie\u00ebn. Deze zijn in Beers ook te zien, maar eenvoudiger van detaillering. De blinderingen in Beers zijn in de geest van het snijwerk in Winssen, maar geheel anders van uitwerking. De consoles zijn een verstrakte versie van de consoles zoals zij bijvoorbeeld in Winssen zijn te zien. Al dit snijwerk is uit 1988 en vervaardigd door de beeldsnijder De Wit uit Waddinxveen.\nOrigineel zijn alleen de vleugelstukken. Deze bestaan beide uit een zeer langgerekte S-voluut waaraan muziekinstrumenten zijn opgehangen; aan beide zijden blikt een cherubijnenkop van bovenaf neer op dit instrumentarium.\nHet onderpositief heeft een eenvoudig vlak front met twee door een stijl gescheiden velden met naar het midden toelopende bovenlijsten met lambrequins. In hoeverre dit volledig in overeenstemming is met Smits' intenties, is onzeker. Gelet op diens vormgevingsprincipes bij positieven, zou men eerder vermoeden dat hij een verlaagde middenpartij zou hebben aangebracht.",
  "Part07_064ermelo": "Een eenvoudig voorbeeld van een midden 19e-eeuws secretaire-orgel. Het heeft een met mahonie afgewerkte kast, met beneden twee deuren en boven verticale jaloezie\u00ebn om de klaviatuur af te sluiten. De voorste poten hebben een vaasvorm. De vloeiend geprofileerde kap van de kast heeft, zoals in deze tijd gebruikelijk, ronde hoeken. Het middenraam is met doek afgedekt. De kaarsenarmen ter weerszijden van de klaviatuur hebben een sierlijke S-vorm. Verzorgd zijn ook de gedraaide handvatten van de jaloezie\u00ebn. Verdere versiering ontbreekt.",
  "Part07_065Hattem": "Van deze uit Waterloo afkomstige orgelkas is alleen de hoofdkas origineel. Het orgel had in Waterloo weliswaar een loos rugpositief, maar dit is in Waterloo achtergebleven en uiteindelijk verdwenen. De vormgeving van het huidige rugpositief, dat evenals de orgeltribune werd ontworpen door de architect D.Spoel, is wel aan het oorspronkelijke positief in Waterloo ontleend; het is echter groter en iets anders gedetailleerd.\nDeze orgelkas is een monumentale versie van een fronttype dat vaker door Fran\u00e7ois Bernard Loret werd gebruikt, terwijl het ook in het oeuvre van zijn broer Hippolyte is te vinden. Het is een fronttype dat in de Zuidelijke Nederlanden regelmatig werd toegepast. De opbouw is vijfdelig en omvat een middentoren, twee ongedeelde even geholde tussenvelden met inzwenkende bovenlijst en twee zijtorens, smaller en lager dan de middentoren. In overeenstemming met een in de Zuidelijke Nederlanden veelvuldig aan te treffen bouwwijze, hebben de torens slechts vijf pijpen. De onderkas is gedeeltelijk ingesnoerd.\nDe decoratie is zeer sober. Blinderingen aan de pijpvoeten ontbreken. De bovenblinderingen hebben de vorm van draperie\u00ebn met het afhangende gedeelte op de pijpvelden. In het midden van elke draperie zijn opvallend realistisch weergegeven koorden met kwasten aangebracht.",
  "Part07_066Heinenoord": "[Bij foto Oorspronkelijke locatie]\nOp het eerste gezicht lijkt dit orgel in het werk van Lohman wat uitzonderlijk. Bij nadere beschouwing blijkt het echter wel degelijk in de vormgeving van dit orgelmakershuis te passen. De Lohmans gebruikten in deze tijd veelvuldig een fronttype dat uiteindelijk terugging op het Freytag-orgel in Finsterwolde (1808, deel 1790-1818, 213-215) en dat zij zelf voor het eerst toepasten in 1830 in Losdorp (deel 1819-1840, 244-246). Latere voorbeelden zijn de orgels in de Hervormde Kerken in Noordwijkerhout (1841), nderdendam (1841), Warmond (1842), Zwammerdam (1842) en De Bilt (1845; deel 1840-1849, 78-80, 81-82, 132-133, 136-137 en 225-227). Kenmerkend zijn drie ronde torens en gedeelde achterwaarts geholde tussenvelden. Bij het orgel in Heinenoord werd hetzelfde fronttype toegepast, maar dan met een gedeelde middentoren, waardoor een zelfstandig bovenwerkfront ontstond. Aangezien Lohman voor de middentoren wilde vasthouden aan het traditionele aantal van zeven pijpen kreeg deze een tamelijk bescheiden volume, waardoor de relatief forse zijtorens veel sterker spreken. Daardoor maakt dit orgel op het eerste gezicht een heel andere indruk dan de overige Lohman-orgels uit deze tijd. De indruk van rijzigheid wordt nog versterkt door de verhoogde frontstokken van de tussenvelden.\nDe verdere afwerking is kenmerkend voor de Lohmans. Zo ontbreken blinderingen aan de pijpvoeten. De bovenblinderingen bestaan uit acanthusvoluten met bloemen erin verwerkt. Tussen de etages van de velden ziet men transparant gestileerd bladwerk met enige bloemen, terwijl de velden aan de bovenzijden worden afgesloten door draperie\u00ebn, opgehangen aan een C-vormige bebladerde tak. Al deze elementen zijn typerend voor de orgelmakers Lohman en zijn onder meer ook te vinden in Noordwijkerhout en Warmond. De bladmotieven onder de torens zijn zeer vlak. Vleugelstukken ontbreken. Op de middentoren een brede schaal, op de zijtorens vazen met draperie\u00ebn. De aandacht verdienen nog de sjablone schilderingen op de panelen onder de tussenvelden, in de torenkappen, op de zijwanden en op de borstwering.",
  "Part07_067Hitzum": "Uitgangspunt voor dit frontmodel, dat voor kleinere orgels werd ontwikkeld, is waarschijnlijk het rugpositief van het in 1832 gebouwde Van Dam-orgel in Tholen (deel 1819-1840, 291-293). De door twee ronde torens geflankeerde middenpartij hiervan omvat twee brede boven elkaar geplaatste velden, waarvan het bovenste bol is en het onderste hol. Deze opzet werd bij een aantal zelfstandige orgels nagevolgd, onder meer bij het omstreeks 1840 mogelijk door Kam & van der Meulen gebouwde orgeltje van de Nederlandse Protestantenbond te Bennekom (deel 1840-1849, 42-43). De Van Dams zelf maakten er een variant van met een ongedeeld middenveld die men thans kan zien in de Gereformeerde Kerk te Oosthem (1840, deel 1819-1840, 397-399).\nPas in het midden van de jaren vijftig zouden zij erop terugkomen. Voor het orgel te Hitzum werd het brede bovenveld van Tholen overgenomen. Om een grotere sierlijkheid te verkrijgen, voorzagen de ontwerpers het van inzwenkende boven- en onderlijsten. Het sprak de derde generatie Van Dam kennelijk niet aan om het benedenveld ongeveer dezelfde vorm te geven, zoals bij het orgel in Tholen was gedaan. In plaats daarvan kozen zij voor een breed spitsbogig veld met gebogen onderlijst, een idee dat zij zonder enige twijfel hebben ontleend aan het orgel in Holwerd (1852) van J.C. Scheuer. Deze middenpartij werd geflankeerd door twee naar verhouding forse zijtorens. Om de breedtewerking te vergroten en om meer pijpen in het front te kunnen plaatsen werd het aldus verkregen geheel nog eens uitgebreid met twee betrekkelijk smalle harpvormige velden.\nDe blinderingen in de torens en zijvelden vertonen grotendeels voluutranken van een vrij eenvoudig model. Boven in de zijvelden ziet men alleen bladwerk, geen voluutvormen. Interessanter is het snijwerk in de middenpartij. Aan de pijpuiteinden in het bovenveld ziet men bladslingers waarvan bloemetjes afhangen. Aan de pijpuiteinden in het benedenveld zijn gekoppelde C-voluten aangebracht. Zeer opmerkelijk is de bijkans eindeloze reeks gestileerde omkrullende bladmotieven aan de pijpvoeten in elk der velden. Zij lijken wat op gebogen meanders, maar zijn toch anders. Op de bovenlijst ziet men golvende bladeren, die in het midden samenkomen bij een palmetachtig element met bladeren en bloemrozetten. Als opzetstukken op de zijtorens dienen doorluchtige palmetten met omgekrulde uiteinden, een motief dat men in deze jaren bij de Van Dams vaker kan aantreffen. Op de hoeken van de zijvelden zijn uit bladelementen samengestelde lieren aangebracht. Gestileerde bladelementen met omkrullingen vindt men ook weer in de vleugelstukken.",
  "Part07_068Holten": "Een voor Naber typerende vijfdelige opbouw van ronde middentoren, vlakke gedeelde tussenvelden met parallel naar buiten oplopende labia, en ronde zijtorens. Ook hier is weer de \u2018Naber-krul\u2019 te zien. Deze werd, evenals de vleugelstukken en de consoles onder de torens, omstreeks 1960 verwijderd, maar in 1987 met het andere snijwerk herplaatst. De op de middentoren aangebrachte lier, die verloren was gegaan, werd bij die gelegenheid nieuw gemaakt. De Naber-krul heeft in Holten een wel zeer bijzondere vorm. Het is dan ook de zwanenzang van dit motief, althans bij Naber senior. De lijnvoering is slank en uiterst transparant. De figuur die de krul vormt, is moeilijk te benoemen. Op de zijtorens ziet men een slakkenhuisvormige C-voluut die zijn tegenhanger heeft op de middentoren. Tussen deze beide elementen zijn uiterst gestileerde ranken te zien, die naar het midden toe weer de slakkenhuisachtige voluutvorm hebben. De torenkappen vertonen de door Naber zo vaak gebruikte acanthusbladeren.\nBij het Naber-front in Uitwijk (1852) had het snijwerk boven de tussenvelden de S-vorm verloren die zo uitgesproken aanwezig was in Makkum en minder sterk ook nog in Terborg (1848, deel 1840-1849, 339-340, 350-352). Hier keert deze weer terug. De blinderingen tussen de etages van de velden hebben nog steeds de bij Naber gebruikelijke S-vorm, maar deze is wel minder expliciet geworden. Duidelijk kan men dit motief echter nog herkennen in de benedenblinderingen in de velden. Onder in de middentoren ziet men gekoppelde krakelingvormige C-voluten, geflankeerd door eenvoudige bebladerde S-voluten. Onder in de zijtorens zijn het S-voluten die de dienst uitmaken. De bovenblinderingen in de toren bestaan uit S-vormige ranken die elkaar in het midden met twee krullen ontmoeten. In de consoles onder de torens ziet men omkrullend acanthusbladwerk. De bij de oudere Naber-orgels gebruikelijke dubbele bladkransen worden hier nog rudimentair aangeduid. De vleugelstukken geven een vrij gecompliceerd samenstel van S-voluten met enige uiterst gestileerd bladwerk te zien.",
  "Part07_069Kaatsheuvel": "De kas van dit orgel is vervaardigd door de Antwerpse beeldhouwer J.B. Peeters, vrijwel zeker naar aanwijzingen van Vollebregt. De opzet is ten nauwste verwant aan die van de instrumenten in Gemonde (1848, deel 1840-1849, 326-328) en Breugel (1854). Ook hier een ronde middentoren, licht geholde gedeelde tussenvelden, ronde zijtorens en zijvelden. Deze zijvelden zijn echter veel breder dan in Gemonde en Breugel en slechts weinig gerond. De ronding wordt namelijk aangebracht door twee overhoeks geplaatste zijtorens met vier pijpen. De velden zijn dus tamelijk vlak, waardoor het orgel een veel strakkere uitstraling heeft dan de oudere instrumenten in Gemonde en Breugel. Aan de andere kant heeft het door zijn afwisseling van velden en torens een levendig silhouet, terwijl ook de forse insnoering van de onderkas de strakke opbouw van het eigenlijke front relativeert.\nDit orgel had oorspronkelijk een rugpositief, wat bij Vollebregt hoogst ongebruikelijk is. Het front van dit rugwerk, dat bij de verbouwing van 1877 was gehandhaafd, ging bij de herplaatsing van het orgel in de huidige kerk verloren. Hoe het eruit heeft gezien is niet bekend. Uit de beschikbare archivalia valt wel af te leiden dat het vrij laag in de borstwering van het oksaal was aangebracht. Verder valt op grond van wat in deze contreien gebruikelijk was, bijvoorbeeld bij Smits, aan te nemen dat het een verlaagde middentoren had. Deze veronderstelling wordt versterkt door de vormgeving van het onderpositief van het helaas verwoeste Vollebregt-orgel in de R.K. St-Catharinakerk te Heusden (1853).\nHet snijwerk heeft, zoals men van een Antwerpse beeldhouwer mag verwachten, een uitgesproken barokke inslag. Rococo-elementen zijn echter ook vrij prominent aanwezig. Blinderingen aan de pijpvoeten ontbreken. Bovenin de middentoren ziet men twee forse C-voluten die een in rankwerk gevatte vrouwenkop begeleiden. In de tussentorens bevindt zich een tamelijk gecompliceerd samenstel van in elkaar gekronkelde C-voluten, dat enigszins doet denken aan Best (1852), maar toch anders van karakter is. In het midden een hangend rocaille-element. In de zijtorens ten slotte ook weer C-voluten, maar vooral veel rocaille. De velden worden aan de bovenzijde afgesloten door draperie\u00ebn. Op de tussenlijsten van de binnenvelden een brede symmetrische plantaardige figuur. Rococo-elementen bepalen het karakter van de prachtige vleugelstukken: twee forse voluten met slakkenhuiselementen en rijke schuimkrullen, waartussen aan beide zijden een fluitspelende putto heeft plaatsgenomen.\nHet rococo doet ook nog van zich spreken in de consoles onder de tussentorens: asymmetrische vormen, schuim en voluten wisselen elkaar af.\nOver engelbewaarders heeft dit orgel niet te klagen. Op de hoeken ziet men fraai uitgesneden gevleugelde engelenkoppen, geheel in de barokke Vlaamse traditie. Hoogtepunt van de decoratie is echter de schitterende gevleugelde engelenkop,onder de middentoren, omhangen met vruchtenranken, die welwillend neerblikt op de bespeler van dit fraaie instrument.\nOp de middentoren een fors beeld van een zittende koning David met harp, op de tussentorens musicerende engelen, links met een gitaar, rechts met een lier. Op de zijtorens zijn lieren, versierd met een schelpmotief, aangebracht.\nDe beeldhouwer Peeters laat hier zien hoezeer hij nog vanuit de vormprincipes en de gedachtewereld van barok en rococo wist te putten. Het is een teruggrijpen op een stijl uit het verleden, maar zodanig dat het een eigentijdse uiting wordt.",
  "Part07_070Lent": "Dit orgel herhaalt op kleinere schaal de frontopbouw van het instrument in de Hervormde Kerk te Pijnacker (1851). Wij zien hier dus een vijfdelige opbouw met drie ronde torens en vlakke ongedeelde tussenvelden met verhoogde frontstokken, waaronder gesloten panelen. Op deze panelen ziet men ongeveer dezelfde versiering als in Pijnacker: een rozet met vier pijlpunten. De verdere decoratie is eenvoudig. Benedenblinderingen ontbreken. Aan de pijpuiteinden is een in druipers eindigend boogfries aangebracht. Op de drie torens palmetten met de door Kam graag toegepaste omkrullingen. De vleugelstukken bestaan uit twee bij een rozet ontspruitende S-ranken. Onder de middentoren eenvoudig bladwerk met druiper. De zijtorens worden ondersteund door twee zuilen met ionische kapitelen.",
  "Part07_071Rotterdam-D": "[Bij ontwerptekening, foto A.L.]\nHet oorspronkelijke frontontwerp van dit orgel gaf een vrijwel letterlijke kopie van orgelfront in de Willemskerk/Immanuelkerk te Batavia/Jakarta te zien (1841, deel 1840-1849, 278). Bij de bouw werd dit plan in zijn hoofdlijnen ook gevolgd. Voor de decoratie deed men echter een beroep op de Rotterdamse beeldhouwer H. Levendag, die een eigen, rijkere uitwerking gaf aan Wittes concept. Daardoor maakt dit orgelfront een weelderiger indruk dan zijn soortgenoten.\nWij zien hier weer de vertrouwde opbouw van ronde middentoren en dubbele zijvelden. De decoratie is in hoofdlijnen kenmerkend voor de orgelfronten van dit model, maar door de beeldhouwer Levendag bijzonder verzorgd uitgevoerd. De grote liggende S-voluten op de velden zijn hier, anders dan bij het orgel van Dordrecht/Tiel (1854), vlak uitgevoerd, maar toch vrij transparant. Meer als in Tiel zijn de S-voluten bij de pijpvoeten in de velden, terwijl het boogfries aan de pijpuiteinden in de velden ook verwant is aan dat in Tiel. Op de ontwerptekening hebben de blinderingen de vorm van ionisch aandoende krullen, maar bij de uitvoering vond men een boogfries kennelijk beter. Sierlijk zijn de beneden- en bovenblindering in de toren met hun doorluchtige golfranken, die in het midden samenkomen bij een soort Franse lelie, hangend en staand, kennelijk een variant van de bij andere orgels van dit type aanwezige palmet. In de kroonlijsten in de torenkap en boven de velden zijn palmetachtige acanthusbladeren aangebracht. Daaronder zijn uit een soort palmet ontspringende ranken te zien, een element dat op de ontwerptekening ontbreekt. Onder aan de middentoren is een gevlochten plantenslinger te zien, zulks wederom in afwijking van het ontwerp. De console onder de toren vertoont fraai acanthusbladwerk. Opvallend is nog de rijke gevlochten bladkrans onder langs het orgel, met engelenkopjes erin verwerkt. Iets vergelijkbaars is te zien te Batavia/Jakarta en op de ontwerptekening, maar de uitwerking is hier rijker. Een element dat niet in het ontwerp voorkomt is de diamantkoppenlijst onder de velden. In de ontwerptekening was op de middentoren een palmet aangebracht, zoals te Batavia, met daarboven een wijzerplaat. Levendag bracht daar bij de uitvoering twee putti aan, de een zingend, de andere spelend op een lier, waarschijnlijk een weergave van de zang- en speelkunst.",
  "Part07_072Sappemeer": "[Bij foto snijwerk onder zijtoren, foto JJ bij AL]\nZelfs bij een oppervlakkige beschouwing blijkt duidelijk dat dit geheel niet in \u00e9\u00e9n keer kan zijn ontstaan. De middenpartij is het oudste gedeelte; het werd gebouwd in 1855 door G.W. Lohman. Het is opgebouwd volgens het welbekende schema van ronde middentoren, holle tweedelige tussenvelden, welker vorm in de onderkas haar voortzetting vindt, en ronde zijtorens. Het overige is het resultaat van een vergroting uit 1866 door Petrus van Oeckelen. De opzet van de middenpartij, die uiteindelijk was gebaseerd op het uit 1808 daterende Freytag-orgel In Finsterwolde (deel 1790-1818, 213-215), werd door de Lohmans veel toegepast. De tussenvelden zijn hier echter exceptioneel breed en bevatten in beide etages 13 pijpen, terwijl het aantal pijpen in de oudere Lohman-orgels varieert van zeven tot negen. Het lijkt ons niet ondenkbaar dat bij de vergroting van 1866 ook deze velden zijn verbreed.\nWellicht kan de decoratie daar nader licht op werpen. Tussen de etages van de tussenvelden is een reeks golfranken met bloemrozetten aangebracht. Deze florale motieven zijn typerend voor de Lohmans en zijn hier ook in de torenblinderingen te vinden. Het rankwerk zelf is echter duidelijk anders dan wat men bij de oudere Lohman-orgels op deze plaats pleegt aan te treffen. Men zou zich kunnen voorstellen dat Van Oeckelen hier nieuw snijwerk in de geest van het oude heeft aangebracht. Daartegen pleit dat het snijwerk van diens toevoegingen volkomen anders is. Het snijwerk boven de tussenvelden van het middendeel vertoont zeker niet de gebruikelijke trant van de Lohmans. In hun orgels uit de jaren veertig vindt men daar vrijwel altijd een draperie met een bladtak er doorheen gestoken. Hier vindt men tamelijk fors bladwerk, waar een soort koord doorheen is gehaald. Misschien is dit bedoeld als een herinnering aan Lohmans draperie. Ten slotte kan nog worden gewezen op de vorm van de stijlen van de middenpartij, die geheel identiek zijn aan die van de nieuwe gedeelten. Zij vertonen inkassingen met aan de bovenzijden een driepasboogje. Dergelijke inkassingen ziet men in het werk van de Lohmans nooit, maar ze worden wel door Van Oeckelen in de jaren zestig regelmatig toegepast. Men zie bijvoorbeeld het orgel in de Hervormde Kerk te Middelstum (1863).\nBeschouwing van de decoratieve elementen van de middenpartij leidt dus niet tot een eenduidige conclusie. Het is mogelijk dat het middengedeelte in zijn huidige vorm toch een werkstuk is van Lohman dat om een aantal redenen afwijkt van wat bij hem gebruikelijk is. Dan moet Van Oeckelen wel de stijlen hebben gewijzigd. Een andere mogelijkheid is dat Van Oeckelen de middenpartij wel heeft gewijzigd, maar voor de decoratie ervan een andere beeldsnijder heeft gebruikt dan voor zijn uitbreiding. De consoles met hun vlezige bladwerk en de vazen op de torens zullen vermoedelijk wel van Lohman zijn. Misschien dat nader onderzoek zal kunnen uitwijzen welke van de hier geuite veronderstellingen de juiste is.\nIn 1866 breidde Van Oeckelen het orgel uit. Aan weerszijden werden twee tweedelige velden toegevoegd, waarvan het pijpwerk lager aanzet dan dat van het middengedeelte en die een opvallende S-vormige welving vertonen. Aan de uiteinden kwamen twee ronde torens. De rechtertoren dient om de klaviatuur aan het oog te onttrekken.\nDe decoratie van het nieuwe gedeelte heeft verschillende Van Oeckelen-trekjes. De etages van de velden worden gescheiden door brede gebogen lijsten die de S-vormige welving van de velden volgen en waarop een rozet is aangebracht, waaruit aan elke kant twee bloemen ontspruiten. Eronder ziet men een bladrank met een bloemrozet in het midden, een wat grof uitgevallen versie van een decoratie die men reeds in Smilde (deel 1840-1849, 87-89) kan aantreffen. Het snijwerk boven de nieuwe velden vertoont wat grof, enigszins onsamenhangend rankwerk, dat wel enige overeenkomst vertoont met dat in de binnenvelden, maar toch van een andere hand moet zijn. De torens hebben aan hun pijpuiteinden rankwerk met rozetten. De vleugelstukken die vanwege de geringe plaatsruimte om \u00e9\u00e9n van de raamlijsten heen moeten kronkelen, vertonen een fraaie S-rank die typerend is voor het werk van Petrus van Oeckelen. Heel bijzonder is het snijwerk onder de zijtorens met een keur aan gestileerde planten- en bloemenmotieven.\nHet uitbreiden van een orgel tot een zo grote breedte als hier vertoond, leidt al snel tot minder gelukkige proporties. Van Oeckelen is daaraan ook niet geheel ontkomen. Men kan echter niet ontkennen dat hij er toch in geslaagd is om een imposant geheel tot stand te brengen.",
  "Part07_073Silvolde": "Een van de weinige door Naber gebouwde orgels met ongedeelde tussenvelden. Het enige andere nog bestaande instrument van deze bouwer met dergelijke velden is het in 1844 gebouwde instrument in de Hervormde Kerk te Etten (deel 1840-1849, 201-202). Evenals genoemd orgel is het instrument in Silvolde bescheiden van omvang, maar het is wel een zes-voets werk, terwijl dat in Etten een vier-voets werk is. Daardoor maakt het orgel in Silvolde toch een rijziger indruk. Dubbele tussenvelden zouden hier zeker goed uitvoerbaar zijn geweest. Waarom Naber hier toch voor ongedeelde velden heeft gekozen is niet duidelijk. De pijpen in de tussenvelden moeten zeker een aanzienlijke overlengte hebben.\nDit laatste orgel van Naber senior mist enige elementen die juist voor diens werk karakteristiek waren geworden: de zogeheten Naber-krul en de acanthusbladeren in de torenkappen. De middentoren heeft nog wel een lier, een element dat vaak in combinatie met de befaamde krullen werd gebruikt. Op de zijtorens ziet men opzetstukken die in hun silhouet de vorm van de lier herhalen.\nDe blinderingen boven de tussenvelden wijken enigszins af van wat Naber in deze jaren placht te doen. Wij zien hier een bladrank waaruit zich een drietal elkaar snijdende voluten ontwikkelt. Aan de pijpvoeten in de velden ziet men de van Naber bekende S-rank, hier wel op een tamelijk monumentale schaal uitgevoerd.  De benedenblinderingen in de torens bestaan uit gekoppelde S-voluten; die in de zijtorens vertonen grote overeenkomst met die in Holten (1855). De bovenblinderingen in de torens bestaan uit rankwerk, waaruit C-voluten ontstaan die zich in het midden ruggelings beroeren. Vergeleken met de oudere Naber-orgels zijn de consoles onder de torens wel erg rudimentair uitgevallen. Al met al is dit orgel een waardige afsluiting van het oeuvre van Naber senior. Twee zonen zullen de Naber-traditie nog enige tijd voortzetten.",
  "Part07_074SintAnthonis": "De kas van dit balustrade-orgel werd vervaardigd door J. Beuyssen uit Boxmeer, die ook wel voor Smits werkte. Het vijfdelige front wijkt in een aantal opzichten af van Vollebregts gebruikelijke werkwijze. In de eerste plaats de brede ongedeelde tussenvelden met hun vrij sterke holling en lambrequins als bovenblindering. Men wordt onwillekeurig herinnerd aan de orgelfronten van Louis II Delhaye, zoals het helaas verbrande orgel in Bergen op Zoom uit 1770 (deel 1726-1769, 10). Het is niet duidelijk waarom hier voor een dergelijke vormgeving is gekozen. Men zou kunnen opperen dat het oude orgel er ongeveer zo heeft uitgezien en dat men in de uiterlijke vorm van het nieuwe instrument de herinnering aan het oude heeft willen behouden. Aangezien dit waarschijnlijk een werkstuk van Conrad Ruprecht is geweest, is deze veronderstelling niet zeer aannemelijk.\nEen tweede eigenaardigheid betreft de vormgeving van het onderpositief met twee vlakke velden die met een sierlijke accoladeboog zijn afgesloten. Ook dit is bij Vollebregt verder niet te vinden. Zijn orgel in de St-Catharina te Heusden (1853) had ook een onderpositief, maar de vormgeving daarvan had meer weg van een rugpositief, wat ook in die tijd in deze streken gebruikelijk was.\nDe decoratie is sober, maar elegant. Blinderingen aan de pijpvoeten ontbreken. Boven in de middentoren ziet men een fraai samenstel van C-voluten: de kernfiguur bestaat uit twee ruggelings tegen elkaar geplaatste C-voluten, waaruit een tweede stel voluten van dezelfde vorm voortkomt. Deze figuur wordt overhuifd door twee gekoppelde naar beneden geopende C-voluten. In beide hoeken een tweeledige C-voluut. In de zijtorens ziet men ook twee ruggelings tegen elkaar geplaatste C-voluten, met een rozet ertussen. Daarbij sluiten weer andere ingenieus tezamen gevoegde voluten aan. Zoals gezegd bestaan de bovenblinderingen van de tussenvelden uit lambrequins. Daarboven zijn vruchtenslingers aangebracht. In de velden van het onderpositief ziet men twee gekoppelde S-ranken, met een palmet in het midden. Tussen de velden is een aan een geknoopt lint opgehangen muziekinstrumententrofee aangebracht. De vleugelstukken bestaan uit een naar buiten geopende C-voluut en daaronder een forse voluut, min of meer in de vorm van een vraagteken. Onder de zijtorens eenvoudige bladconsoles; de middentoren wordt ondersteund door drie S-vormige consoles met een ronde druiper. Men veronderstelt wel dat dit op een latere wijziging berust. Aangezien de maker van deze orgelkas overduidelijk heeft gestreefd naar een rustige sierlijke vormgeving, kan men zeer wel verdedigen dat deze decoratie tot het oorspronkelijke concept behoort. Immers de drie consoles ontnemen de toren zijn zwaarte. Deze wordt bekroond door een wijzerplaat met twee smalle frontonsegmenten, die een monumentaler equivalent hebben in de bekroningen van de zijtorens. Wellicht waren de zijtorens oorspronkelijk bevolkt door serafijnen.\nEen groter contrast met de ongeveer even oude orgelkas in Kaatsheuvel is haast niet denkbaar. Daar barokke zwier en rococo uitbundigheid, hier rustige elegance, twee verschillende werelden, beide van grote schoonheid.",
  "Part07_074bUtrecht-Buurkerk": "Een orgel in blokvorm met een driedelig front. De drie boogvelden zijn identiek en voorzien van loze, met goudverf bestreken frontpijpen. De labiumlijn daarvan vertoont een flauwe V-vorm. De decoratie is uiterst sober en heeft een neoclassicistisch karakter. De uitkragende kap wordt voor het oog gedragen door vier rechthoekige zuilen die op de uitkragende scheiding tussen onder- en bovenbouw staan. De frontpijpvelden zijn omkaderd met kleinere zuiltjes en rondbogen. Er is geen snijwerk bij de pijpvoeten. Ook verder snijwerk en bekroningen ontbreken.",
  "Part07_075Veere": "Een orgel van een gebruikelijk vijfdelig model dat Lindsen vaker heeft toegepast. Het omvat een ronde middentoren, smalle gedeelde en vlakke tussenvelden met parallel labiumverloop, en ronde zijtorens van slechts vijf pijpen. De scheiding tussen de etages van de tussenvelden wordt gevormd door rechte lijsten die door enig bladwerk in de vorm van een driehoek worden omraamd. De blinderingen bestaan uit tamelijk plastische voluten met wat bladwerk en boven in de zijtorens een bescheiden draperie. Opmerkelijk zijn de bovenafsluitingen van de tussenvelden: C-voluten, voorzien van een extra krul, met aan de onderzijden lambrequins en aan de bovenzijden een ruitmotief. Dit wekt associaties met de Lodewijk XIV decoratie, zoals deze zich omstreeks 1700 in de Noordelijke Nederlanden had verbreid onder invloed van Daniel Marot. Vanaf het midden van de 19e eeuw zal men in toenemende mate op dit vormenrepertoire teruggrijpen. Het lijkt erop dat Lindsen reeds bij dit tamelijk bescheiden orgel preludeert op de rijke neobarokke vormen die hij in 1856 zal toepassen bij zijn orgel in de Haarlemse St-Josephskerk. De voluutvormige vleugelstukken zijn vrij strak; hun bovenstukken herinneren aan de voorsteven van Venetiaanse gondels. Bij wijze van soffiet is onder de middentoren een in rijk bladwerk gevat uurwerk aangebracht.",
  "Part07_076Witmarssum": "Dit orgel is bijna een tweelingbroer van dat te Grouw (1853), maar er zijn toch enige verschillen. De hoofdopzet is volkomen identiek: een negendelige opbouw met ronde middentoren en ronde zijtorens en tussenpartijen, bestaande uit een ronde toren, met een vlak veld eronder, geflankeerd door tweedelige velden. Dit alles is een nadere uitwerking van het frontconcept van Huizum uit 1849 (deel 1840-1849, 369-371). Ook hier zijn de binnenste tussenvelden hoger opgetrokken dan de buitenste. De verschillen zijn vooral in de tussendelen te zoeken. In Grou zijn de lijsten tussen de etages in de velden recht, in Witmarsum lopen zij schuin van de tussentorens naar beneden en zijn zij licht gebogen, een vormgeving die de Van Dams voor het eerst toepasten in Achlum (1854). Verschillen zijn er ook in het labiumverloop van de benedenvelden. In Grouw hebben de velden onder de tussentorens een V-vormig labiumverloop, terwijl de flankerende velden een naar buiten aflopende labiumlijn hebben die niet aansluit bij het verloop in het veld onder de toren. In Witmarsum is de V onder de tussentorens wel heel flauw gebogen geworden, terwijl de labia van de flankerende velden nu in \u00e9\u00e9n lijn liggen met die van het torenveld.\nEnige verschillen zijn er ook in de decoratie. De blinderingen in de torens zijn in hoofdzaak volgens hetzelfde stramien opgebouwd als in Grouw, al zijn er verschillen in detaillering. Ditzelfde geldt voor de velden onder de torens. De verschillen zijn voornamelijk te vinden bij de tussenvelden. De S-rank die in Grouw bij de pijpvoeten in de tweede etage is aangebracht, is in Witmarsum naar de benedenvelden verhuisd. De gebogen tussenlijsten in Witmarsum vragen immers een andere vorm dan de rechte lijsten in Grouw. Men ziet daar nu hangende C-voluten, die boven in de velden terugkeren en gekoppelde S-voluten. De consoles onder de drie hoofdtorens zijn verwant aan die van de middentoren in Tjerkwerd (1851). De vleugelstukken bestaan uit een reeks naar beneden hangende bladeren en eindigen in een krul, waarin stengels met de door de Van Dams in deze tijd zo graag gebruikte omkrullingen en een druivenrank.\nOp de tussentorens bevinden zich lieren van dezelfde vorm als te Grouw. Op de torens ook hier beelden van de Godsdienst, de Waarheid en de Godsvrucht, maar hier in een andere volgorde. Ook zijn de attributen niet geheel identiek. De waarheid staat in het midden, met een spiegel en een boek, maar ook nog eens met een zegepalm. Links staat een vrouw met een toorts, de godsvrucht; zij heeft verder geen attribuut. Rechts staat de godsdienst met een boek en een olijftak.",
  "Part07_077Wormerveer": "Dit eerste orgel van Flaes & Br\u00fcnjes zette in de uitwendige vormgeving meteen een trend. Het merendeel van de door deze orgelmakerij vervaardigde instrumenten vertoont met enige kleine variaties het hier in Wormerveer voor het eerst toegepaste fronttype. Zo heeft het laatste door Pieter Flaes gebouwde orgel, dat voor de Funenkerk te Amsterdam (1889), thans in de Hervormde Kerk te Moerkapelle, een front van vrijwel dezelfde vorm als dat te Wormerveer.\nPieter Flaes en Georg Br\u00fcnjes hadden Jonathan B\u00e4tz bij de bouw van het orgel in de Nieuwe Kerk te Delft geassisteerd (1840, deel 1819-1840, 384-387) en dit heeft zijn uitwerking op het latere werk van de door hen gestichte orgelmakerij niet gemist.\nHet in Wormerveer toegepaste frontschema laat zich het best karakteriseren als een gereduceerde versie van het hoofdwerkfront van genoemd Delfts orgel. De voor dit front zo typerende dubbele ongedeelde vlakke tussenvelden worden hier tot enkelvoudige, eveneens ongedeelde velden gereduceerd. Verder verandert er weinig. De ten opzichte van de middentoren lagere beneden-aanzet van de pedaaltorens die in Delft is te zien, wordt hier voor de zijtorens eenvoudigweg overgenomen.\nEr zijn dus uit het Delftse orgelfront door reductie twee fronttypen ontstaan die zich voor veelvuldige toepassingen leenden: het door Jonathan B\u00e4tz zelf ontwikkelde Batavia-type en het door Flaes & Br\u00fcnjes gecre\u00eberde model Wormerveer.\nOok de decoratie is zonder het Delftse voorbeeld niet denkbaar. Het meest opvallende element is de forse S-voluut boven de tussenvelden, waarbij de ruimte tussen bovenlijsten en voluut met transparant S-vormig rankwerk wordt opgevuld. Dit laatste is in Delft weliswaar anders van vormgeving, maar het concept is in beide gevallen gelijk. De blinderingen aan de pijpvoeten, eveneens bestaande uit forse S-voluten, hebben in Delft zeer duidelijk hun parallel. De blinderingen in de torens, bestaande uit golfranken die in het midden bij een palmet tezamen komen, zijn in een rijkere vorm ook te Delft aan te treffen. Op de torenkappen zijn strikjes aangebracht en op de bovenlijsten van de tussenvelden een in de breedte uitgerekt gestileerd plantaardig motief. Vergelijkbare, zij het niet identieke decoratieve elementen zijn eveneens in Delft te vinden. Het is duidelijk: zonder het Delftse orgelfront is het ontwerp van Flaes & Br\u00fcnjes niet denkbaar, maar echt imiteren doen zij het toch niet.\nDe muziekinstrumententrofee op de middentoren en de vazen op de zijtorens zijn elementen die bij andere orgels van deze orgelmakerij regelmatig zullen terugkeren.",
  "Part07_078Roodkerk": "Het Hill-orgel werd geplaatst op de galerij die tegen de westgevel van het gebouw is gesitueerd. De bespeler zit met zijn rug naar de balustrade toe. Op de balustrade is een orgelfront geplaatst, dat al in de kerk aanwezig was voordat het Hill-orgel aangekocht werd. Naar alle waarschijnlijkheid zal het een harmonium aan het zicht onttrokken hebben. Het front bestaat uit drie vlakke open opgestelde pijpenvelden, de \u2018pijpen\u2019 zijn uit hout vervaardigde, zilver gekleurde imitaties. Het geheel draagt nauwelijks stijlkenmerken en kan met enig voorbehoud wel aan het begin van de 20e eeuw gedateerd worden.\nHet eigenlijke Hill-orgel bezit geen front. De zweljalouzie\u00ebn bevinden zich, horizontaal gemonteerd, aan de voorzijde van de kas, boven de klaviatuur.",
  "Part07_079Akkrum": "Van Oeckelen bouwde nooit orgels met een rugpositief. Hier in Akkrum heeft hij zijn orgel echter wel voorzien van een (loos) rugwerk. Het is denkbaar dat zijn opdrachtgevers dit wensten omdat het vorige orgel van Hillebrandt, thans te Veenhuizen, ook van een loos rugwerk was voorzien (1821, deel 1819-1840, 98-100).\nHet hoofdwerkfront is verwant aan de orgels van Saaxumhuizen (1851) en Usquert (1852), die beide in hun frontconcept teruggaan op Anthoni Hinsz. Het gaat hier dus om een zevendelige opbouw van een gedeelde middentoren, driedelige tussenvelden, zijtorens en geronde gedeelde zijvelden. Een belangrijk verschil is echter dat de zijtorens hier niet spits zijn uitgevoerd, maar rond.\nGeeft dat reeds een ander beeld, de proporties zijn ook verschillend. De tussenvelden zijn breder en bevatten in elk der etages negen pijpen, tegen Saaxumhuizen zes en Usquert zeven. De middentoren bevat beneden negen pijpen en boven dertien, tegen Saaxumhuizen en Usquert respectievelijk negen en elf. De bovenste tussenvelden zijn hier naar verhouding nogal hoog, terwijl het bovendeel van de toren tamelijk gedrukt is. Het orgel in Akkrum is even groot als dat te Usquert, terwijl de disposities slechts kleine verschillen vertonen. Dat de ontwerper hier afwijkende proporties heeft toegepast, hangt ongetwijfeld samen met de aanwezigheid van het schijnrugwerk. Immers daardoor moest het eigenlijke orgel op een onderkas worden geplaatst en kon het niet als balustrade-orgel worden uitgevoerd, zoals Van Oeckelen anders altijd doet.\nHet front van het schijnrugwerk is een gereduceerde versie van het hoofdwerkfront. De tussenvelden zijn hier tweedelig en de zijvelden ongedeeld.\nIn de decoratie wordt de tendens tot uniformering, die wij reeds in Usquert konden vaststellen, in een aantal opzichten voortgezet. Als bovenblinderingen in de torens dienen nu overal over de pijpen afhangende draperie\u00ebn van betrekkelijk bescheiden omvang met een geknoopt gedeelte in het midden en met korte franjes. Het vleermuisvleugel-motief dat in Usquert in de beneden middentoren nog prominent aanwezig was, schittert hier door afwezigheid. Opmerkelijk is echter dat bij de bovenvelden van hoofd- en rugwerk de bij de oudere Van Oeckelen-orgels gebruikelijke draperie\u00ebn zijn vervangen door gevlochten bladslingers.\nIn de blinderingen aan de pijpvoeten is weer wat meer variatie te zien dan in Usquert. Onder in de middentoren van het hoofdwerk zien wij twee bebladerde lauriertakken, in het midden samengehouden door een geknoopt lint, een versoberde versie van het snijwerk in de boventoren in Saaxumhuizen. Vergelijkbaar snijwerk treft men aan bij de pijpvoeten in het bovendeel van de middentoren. Onder in de zijtorens bladkelken, waaruit abstract rankwerk met bloemen voortkomt, alles in het midden samengehouden door een rozet. In de tussenvelden ziet men van beneden naar boven achtereenvolgens merkwaardig opstaand bladwerk, bloemenranken met een rozet in het midden en boven fantasievol gegroepeerd eiken bladwerk. Vrij gevormd bladwerk ziet men ook in de zijvelden.\nHet snijwerk aan de pijpvoeten van het schijnrugwerk is verwant, maar niet identiek. Aan de pijpvoeten in de torens ziet men door een gestrikt lint bijeengehouden bladwerk, dat echter plastischer van vorm is dan dat in de beneden middentoren. S-ranken zijn het dominerende element aan de pijpvoeten in tussen- en zijvelden. Wij vestigen nog de aandacht op het snijwerk tussen de etages van de tussenvelden: rozetten waaruit vier C-voluten voortkomen, een vorm die in verschillende varianten ook in ouder werk van Van Oeckelen is aan te treffen.\nDe vleugelstukken van het hoofdwerk bestaande uit twee boven elkaar geplaatste S-ranken, herinneren aan die in Saaxumhuizen en Usquert, maar zij zijn smaller. Bij het rugwerk bestaan zij uit een afhangende bebladerde S-rank met bloemenslinger, waaronder een bladloze S-voluut met een krul bovenin, die een plantaardig element omvat.\nOp de middentoren van het rugwerk een lier, zoals Van Oeckelen die vaker toepast, op de zijtorens bazuinblazende engelen. Op de zijtorens van het hoofdwerk muziekinstrumententrofee\u00ebn. Het geheel vindt zijn apotheose in de breed wiekende adelaar op de middentoren, een motief dat een tijdlang het kenmerk bij uitstek van Van Oeckelens werk zal worden en dat hier in Akkrum zijn glorieuze entree maakt.",
  "Part07_080Beetsterzwaag": "Een tweelingbroer van het orgel in Hitzum (1855). Dezelfde middenpartij met bovenveld met ingezwenkte boven- en onderlijsten en het spitsbogige aan het Scheuer-orgel in Holwerd (1852) ontleende benedenveld. Ook de zijtorens en zijvelden zijn hetzelfde.\nBij de decoratie zijn wel enige verschillen vaststelbaar. De blinderingen boven in de torens lijken ondermeer op die in de middentoren in Bovenkarspel (1851), terwijl de benedenblinderingen enige verwantschap vertonen met het snijwerk onder in de torens te Achlum (1854). Aan de pijpuiteinden in het bovenveld ziet men bladslingers van hetzelfde model als in Hitzum, maar iets rijker gedetailleerd. Ook het bladwerk boven in de zijvelden is rijker uitgewerkt. Aan de pijpvoeten in het boven- en benedenveld en aan de pijpuiteinden in het benedenveld ziet men dezelfde decoratie van aan elkaar gekoppelde S-voluten. De vleugelstukken zijn smaller dan in Hitzum en bestaan uit een reeks met bladknoppen gedecoreerde S-voluten die beneden eindigt in een brede krul.",
  "Part07_081Eijsden-Breust": "Een orgel met een fronttype dat de orgelmakers Pereboom & Leijser herhaaldelijk hebben toegepast en dat nog geheel wortelt in de 18e-eeuwse Luikse traditie. Vergelijk bijvoorbeeld het orgel in Eckelrade (ca 1775, deel 1769-1790, 104-106). Wij zien dus een vijfdelige opbouw met ronde middentoren met vijf pijpen, brede ongedeelde velden met ingezwenkte gesloten bovenlijsten, en ronde zijtorens, eveneens met vijf pijpen, van geringere hoogte en volume dan de middentoren. De onderkas is ingesnoerd. De rondgaande lijsten om de consoles van de torens zijn ook nog zeer traditioneel. Op de overgang van onder- naar bovenkas zijn onder elk der velden reli\u00ebfs aangebracht, met aan een lint opgehangen muziekinstrumenten en een blad muziekpapier.\nBlinderingen aan de pijpvoeten ontbreken. Boven in de velden ziet men sterk gestileerde golfranken. Op de bovenlijsten van de velden zijn bloemenslingers te zien. Aan de pijpuiteinden in de torens zijn telkens twee voluten met bloemmotief aangebracht. De vleugelstukken hebben een model dat Pereboom & Leijser veel toepassen: zij lijken het meest op een bundel stengels die door schuin geplaatste banden worden samengehouden. Aan hun uiteinden vertonen zij krullen, aan de bovenzijde klein en naar buiten gericht, aan de benedenkant fors, bebladerd en naar binnen gericht. De consoles onder de torens hebben eenvoudig bladwerk. Op de zijtorens vazen van een eenvoudig vierkant model.",
  "Part07_082Goirle": "Voor de beoordeling van dit orgelfront moet men uiteraard de in 1963 toegevoegde pedaaltorens wegdenken. Men ziet dan een frontconcept dat ten zeerste verwant is aan dat van Klein-Zundert (1853) en Bavel (1855). Een middenveld, met een afgevlakte, secundair door boogaanzetten in twee\u00ebn gedeelde boog, dat wordt geflankeerd door twee torens en twee zijvelden met naar beneden aflopende inzwenkende bovenlijsten. Doordat het middenveld hier echter naar verhouding smaller is en doordat de torens hoger zijn opgetrokken, heeft dit orgel een sterkere verticale werking. Anders dan in Bavel klinkt de secundaire boogverdeling ook in het labiumverloop door. Men ziet twee keer een groep van vijf pijpen met V-vormige labiumlijn, gescheiden door \u00e9\u00e9n pijp in het midden onder de druiper die deze pijp in zekere zin als kapiteel dient.\nDe decoratie is soberder dan in Bavel. Pilasters met kapitelen zijn hier alleen bij het middenveld te zien; de overige stijlen zijn zeer eenvoudig behandeld. Tussen de torens is een tweetal bebladerde C-voluten aangebracht die tezamen de boogvorm van het tussenveld in omgedraaide vorm herhalen. Daardoor konden de zwikken tussen beide bogen en de torens op een meer bevredigende manier worden opgevuld dan in Bavel. De hier vertoonde oplossing lijkt op die in Klein-Zundert, maar is rijker van uitwerking.\nMidden boven het middenveld, waar de twee voluten met twee krullen op elkaar stoten, is een pi\u00e9destal aangebracht met daarop een fors beeld van David met harp, dat de verticale werking van het orgelfront aanzienlijk versterkt. Voluten van een model, verwant aan dat van de voluten boven het middenveld, vindt men ook boven de zijvelden. De consoles onder de torens vertonen fraai omkrullend bladwerk en eindigen in een druiventros.\nWaarschijnlijk was de onderkas oorspronkelijk ingesnoerd. Het orgel in Goirle is minder rijk gedecoreerd dan dat in Bavel. De proporties zijn hier echter evenwichtiger, terwijl de verschillende onderdelen hier ook beter op elkaar zijn afgestemd.",
  "Part07_083Haarlem": "Een monumentaal orgelfront van een eenvoudige opzet in een rijke uitwerking. Lindsen koos hier voor een vijfdelige opbouw met een ronde middentoren, zijwaarts geholde en ongedeelde tussenvelden en ronde zijtorens. De toepassing van ongedeelde tussenvelden bij een orgel van deze omvang was in de Noordelijke gewesten niet zeer gebruikelijk; meestal werden zij gedeeld. Lindsen had dat zelf trouwens ook gedaan in zijn veel kleinere orgel in Veere (1855). Evenals zijn orgel in de St-Augustinus te Utrecht uit 1843 (deel 1840-1849, 175-177), vertoont dit instrument bij de onderkas een tamelijk forse insnoering. Ook dit was in deze tijd in de Noordelijke gewesten niet meer zeer gebruikelijk. Deze insnoering wordt gemarkeerd door consoles die zo ver zijn doorgetrokken dat zij bijna een boogvorm bereiken. Deze boogvorm vindt haar echo in de boog onder de middentoren die de plaats markeert waar zich vroeger de klaviatuur bevond.\nWat bij dit orgel vooral opvalt, is de rijke decoratie. De maker daarvan is helaas niet bekend. Beeldbepalend zijn vooral de bovenblinderingen van de tussenvelden. Men ziet daar een bovenlijst in de vorm van een langgerekte C-voluut. Men vindt dat bij andere orgels van Lindsen terug, in Maarssen (1836, deel 1819-1840, 338-339) en Veere en bij een niet uitgevoerd ontwerp (1838) voor de Lutherse Kerk te Culemborg (ca 1840, deel 1840-1849, 46-48). Hier zijn boven deze lijsten versieringen aangebracht die herinneren aan gotische hogels. Op de lijsten zelf is bladwerk te zien. Het meest opvallend zijn echter de rijke lambrequins. Zij zijn voorzien van afhangende ranken op de uitgesneden delen en van kwasten daartussen en eronder. De overige blinderingen zijn van een gebruikelijker model. Boven in de middentoren ziet men een gecompliceerd samenstel van voluutranken dat in het midden een vorm doet ontstaan die herinnert aan een ionische voluut. Boven in de zijtorens een vergelijkbare vorm, hier in het midden verbonden door een guirlande. De aandacht verdient ook de decoratie in de torenkappen: bij de middentoren twee bladranken met een zonnebloem in het midden en op de zijtorens rankwerk met twee ruggelings geplaatste C-voluten in het midden. Aan de pijpvoeten in de middentoren ziet men aan beide zijden een aantal C-voluten met bladwerk ertussen; in de zijtorens wordt hetzelfde motief op bescheidener schaal herhaald. De benedenblinderingen in de velden bestaan uit vlezige golfranken. Onder de torens vlak bladwerk.\nDe aandacht verdienen nog de vleugelstukken. Zij bestaan uit twee gedeelten: het bovenste met een onregelmatig gevormde krakelingachtige voluut waaruit een rank ontspruit, dat op een vrij abrupte manier beneden wordt afgesloten door een rechte lijst. Men wordt direct herinnerd aan de vleugelstukken die Knipscheer juist in deze tijd begint te gebruiken. Onder deze lijst begint een andere wereld: langs de wand bebladerde C-voluten waaruit zich onderaan een weelderige S-rank losmaakt. Daarin zien wij een bazuinblazend figuurtje dat bij nauwkeuriger beschouwing ten dele uit blad blijkt te bestaan. Daaronder nog enige muziekinstrumenten. Het geheel getuigt van een fantasie en inventie die men eerder in de 16e of 17e eeuw zou verwachten.\nOp de torens zijn beelden te zien: op de middentoren koning David met harp en op de zijtorens spelende gevleugelde putti met druiventrossen.",
  "Part07_084Hernen": "Dit orgel vertoont in zijn uiterlijk grote overeenkomsten met dat in de Grote Kerk te Hilversum uit 1854, dat ook door Wilhelm R\u00fctter is vervaardigd. Ook hier dus drie ronde torens en gedeelde tussenvelden. Het orgel in Hernen maakt echter een bredere indruk. Ook is het minder sierlijk doordat de velden nu vlak zijn en doordat het labiumverloop strakker is geworden. In Hilversum ziet men in de benedenvelden een gebogen naar beneden aflopende labiumlijn en in de bovenvelden een gebogen V-vorm. In Hernen hebben de benedenlabia een recht verloop, terwijl de gebogen V-vorm in de bovenvelden zeer sterk is afgezwakt. Het gehele front bestaat overigens uit houten namaakpijpen.\nEvenals in Hilversum zijn hier in de torenkappen tandlijsten aangebracht. De consoles onder de torens hebben vrijwel hetzelfde model als in Hilversum: vrij vlezig bladwerk en een druiventros als druiper. Blinderingen aan de pijpvoeten ontbreken. De bovenblinderingen in de middentoren bestaan uit twee gekoppelde ranken die zich aan beide zijden vertakken in twee krulranken met bloemrozet. In de zijtorens bestaat het basiselement uit twee gekoppelde C-voluten in het midden, die zijn voorzien van bladloof en naar de buitenzijde uitlopen in bladwerk dat zich vertakt. Op dit bladwerk balanceert een gestileerde rank met bloemrozet. Boven de tussenvelden zijn hoorns van overvloed aangebracht, zoals oorspronkelijk ook bij het thans te Hilversum aanwezige orgel. Aan de pijpuiteinden in de bovenvelden ziet men aan de kant van de zijtorens een C-voluut met krullen en enig bladwerk, waaruit zich een aantal in elkaar verstrengelde voluutranken, C- en S-vormig, ontwikkelt. De blinderingen bij de benedenvelden hebben in hoofdzaak dezelfde vormen. Vleugelstukken zijn niet aanwezig en sporen ervan zijn thans ook niet zichtbaar. Het is echter niet uit te sluiten dat de zijstijlen niet origineel zijn. Of het orgel ooit torenbekroningen heeft gehad en, zo ja, hoe die er dan uitgezien hebben, is niet bekend.",
  "Part07_085Kerkrade-Terwinselen": "In 1856 werd in de kerk te Spekholzerheide een tweedehands orgel geplaatst dat later in Terwinselen terecht is gekomen. De kas van dit orgel is van een voor de Zuid-Nederlandse orgelbouw gebruikelijk type: vijfdelig met een verlaagde middentoren, ongedeelde tussenvelden met brede vlakke bovenlijsten en hogere zijtorens. Opmerkelijk zijn de hoekige kappen van de torens. Het snijwerk aan de pijpuiteinden is tamelijk grof en zou op grond van zijn vormgeving uit het midden van de 19e eeuw moeten dateren en dus bij de plaatsing in Spekholzerheide kunnen zijn aangebracht. Boven de velden ziet men S-ranken, in de torens rankwerk van uiteenlopende vormen, in de zijtorens in het midden voorzien van een bloemmotief en aan de zijkanten van draperie\u00ebn. In de torenkappen zijn rozetten aangebracht. Iets sierlijker dan de rest zijn de golfranken in de lijst tussen onder-en bovenkas.\nDe hoekige vormen van de torenkappen zouden op een vrij grote ouderdom kunnen wijzen, maar zij kunnen ook 19e-eeuws zijn. Op grond van de stijlvormen van deze kas is geen enigszins plausibele datering te geven. Alleen het snijwerk laat zich met vrij grote zekerheid chronologisch plaatsen. Zolang geen andere gegevens beschikbaar komen, zullen ouderdom en herkomst van deze orgelkas een raadsel blijven.",
  "Part07_086Kubaard": "Het meest opmerkelijke element van dit orgelfront is het brede middenveld beneden. Daarboven is een ronde toren aangebracht, geflankeerd door twee vlakke velden. Dit geheel wordt op zijn beurt weer geflankeerd door twee forse ronde zijtorens. Dit orgelfront vertoont treffende overeenkomsten met het helaas in 1984 door brand verwoeste orgel van Dirk Ypma in de Hervormde Kerk te Midwoud (1848, afbeelding deel 1840-1849, 18). Ypma kwam tot dit frontmodel door vereenvoudiging van het concept van zijn uit 1842 daterende orgel in Lemmer (deel 1840-1849, 115-117). Dit frontmodel was ontstaan als een variant op het door Van Dam tussen 1820 en 1850 regelmatig toegepaste type met gedeelde middentoren. Daarbij werd het benedendeel van de toren vervangen door een vlak veld. Het uit 1843 daterende Van Dam-orgel in Hemelum heeft een vergelijkbare opbouw (deel 1840-1849, 154-156). Typerend voor het orgel in Lemmer zijn de gebogen, steil naar buiten oplopende lijsten tussen de etages van de tussenvelden en de guirlandes tussen beneden- en bovenfront. In Midwoud werd het model van Lemmer versmald. Als consequentie daarvan liet de ontwerper de stijlen tussen de drie benedenvelden weg, waardoor hij een breed benedenveld verkreeg.\nOp de een of andere manier moet Hardorff kennis genomen hebben van dit frontontwerp. In Kubaard heeft hij er zijn eigen interpretatie van gegeven. Hardorffs versie is soberder en strakker dan Midwoud. Daar vertoonden het benedenveld en de velden naast de middentoren een sierlijke holling. Niets daarvan in Kubaard. Alle velden zijn vlak. Bij het middenveld compenseert Hardorff dit enigszins door het aanbrengen van een gebogen paneel met een waaiervormige decoratie onder de pijpen. In Midwoud hadden de pijpen in het middenveld ook een gebogen labiumverloop, maar hun onderlijst was recht. Bij de pijpvoeten bevond zich daar sierlijk rankwerk.\nHardorff wijkt ook nog af van het prototype bij de afsluiting van de bovenvelden. Ypma gaf deze, zoals in die tijd ook de Van Dams deden, de vorm van een gesloten gebogen lijst. In Kubaard zijn daar rijk bebladerde S-ranken te zien. Boven in de middentoren zijn in elke hoek gesplitste ranken aangebracht, waarvan de uitlopers elkaar in het midden met een krul beroeren. Ook is daar een hangende eikel aangebracht. Aan de pijpvoeten in de middentoren zijn eenvoudige plantaardige S- en C-vormen te zien. De bovenblinderingen in de zijtorens zijn vergelijkbaar met die in de middentoren; alleen zijn sommige elementen omgedraaid. Aan de pijpvoeten weer S- en C-ranken. Aan de pijpvoeten in het benedenveld ziet men een reeks sobere S-ranken. Aan de pijpuiteinden ontwaart men S-voluutbanden, die ten opzichte van het bladwerk geheel zelfstandig blijven. Dit kan men ook zien bij enkele oudere orgels van het Huis Van Dam, zoals bijvoorbeeld Franeker (1842, deel 1840-1849, 105-108) en Sint Jacobiparochie (1845, deel 1840-1849, 248-249). De smalle vleugelstukken bestaan uit reeksen bebladerde S-voluten die beneden in een krul uitlopen. Opvallend is nog het gemarmerde basement. Bij de torens is daar nog bladwerk met een pijnappel aangebracht. De betekenis van de drie bekronende beelden is niet duidelijk.",
  "Part07_087Kuinre": "Dit orgel van de gebroeders Scheuer lijkt in zijn frontopbouw op het door Scheuer senior gebouwde orgel in Dalen (1850), zoals dat eruit zag voor de vergroting door Petrus van Oeckelen: een vijfdelig front met een ronde middentoren, vlakke gedeelde tussenvelden, met parallel naar buiten oplopende labia, en ronde zijtorens. Het ligt voor de hand dat de gebroeders Scheuer naar aanleiding van het onderpositief dat hun vader in Holwerd (1852) projecteerde, op de gedachte zijn gekomen hier eveneens een onderpositief aan te brengen. De onderkas is overigens niet ingesnoerd. Het front van het onderpositief bestaat uit een veld onder de middentoren en twee velden onder de tussenvelden. De harpvorm van de velden die in Holwerd de zijtorens met het onderpositief verbinden, keert hier weer terug; alleen vindt men de vorm die in Holwerd rechts is te zien, hier links en omgekeerd.\nDe decoratie is verzorgd. Fraai is het snijwerk in de onderkas onder de zijtorens dat is opgebouwd uit een reeks plantaardige C-voluten. Zoals bij de meeste orgels van Scheuer senior ontbreken hier blinderingen aan de pijpvoeten. In de blinderingen boven in de middentoren ziet men aan beide zijden een gaffelvormige rank, die uitloopt in een S-rank, en in een zeer uitgesproken C-voluut. In de zijtorens ziet men twee S-voluten waaruit een bladrank afhangt. Boven de tussenvelden is een S-voluut te zien waaruit enig bladwerk afhangt en zich aan de bovenzijde een schelpvormige figuur ontwikkelt waarop een C-voluut. Iets dergelijks zagen wij reeds op die plek in Holwerd. Tussen de etages van de tussenvelden zijn onder de rechte scheidingslijsten S-ranken te zien. Dezelfde figuur beheerst ook het snijwerk in het onderpositief. Vergeleken met de orgels in Dalen en Holwerd doet het snijwerk hier wat metaliger aan, terwijl de vormen ook duidelijk verschillen. De vleugelstukken hebben de vorm van een bebladerde G-sleutel. Op de middentoren een muziekinstrumententrofee, op de zijtorens lieren.",
  "Part07_088LeimuidenRK": "De geschiedenis van dit orgel is wat gecompliceerd. De bouw van het instrument werd aangenomen door Dirk Ypma in 1852. Deze overleed echter tijdens de voorbereidingen, waarna het werk overgenomen door zijn broer Lodewijk, die het werk echter uitbesteedde aan C.B. Adema.\nDirk Ypma had reeds een frontontwerp geleverd. Het was neogotisch in overeenstemming met de stijl van de nieuwe kerk. Het omvatte drie torens en twee tussenvelden met wimbergen.  Op de zijtorens hoge spitsen met hogels, boven de middentoren en velden rijke gotische aediculae.\nDit plan bleef in de la. De huidige orgelkas is gebouwd volgens een ontwerptekening gedateerd 1855 en gesigneerd C.B. Adema. Toch is het ontwerp waarschijnlijk niet van Adema afkomstig. De kas werd namelijk vervaardigd door de Bossche beeldhouwer en architect Louis Veneman (1812-1888), van wiens hand ook altaar, communiebank en preekstoel stammen. Veneman was toen reeds een man met een reputatie en het lijkt het meest aannemelijk dat hij ook de orgelkas ontwierp. Dit vermoeden wordt versterkt als wij zien dat Veneman in 1863 een bijna identiek front ontwierp voor het Vollebregt-orgel in de Seminariekapel te Warmond.\nHet is een opmerkelijk front. Het omvat een gedeelde ronde middentoren met driezijdige basementen, tussenvelden die alleen in het bovengedeelte pijpwerk bevatten en aan de benedenkant zijn voorzien van aediculae met beelden, en twee zijtorens die op kleinere schaal de vormen van de middentoren herhalen. Opmerkelijk is de vorm van de bovenlijsten van de tussenvelden. Deze zijn gebogen en moeten vermoedelijk een suggestie geven van gotische luchtbogen. Zij zijn aan de bovenzijde bezet met hogels, terwijl eronder S-ranken zijn aangebracht als bovenblinderingen. Aan de pijpvoeten vervullen tootlijsten deze functie. De torens zijn aan de pijpuiteinden voorzien van snijwerk in de vorm van laatgotische kielbogen Op de hoeken hebben zij pinakels, terwijl zij worden bekroond door opengewerkte spitsen.\nDe aediculae in de benedenvelden zijn voorzien van getraceerde kielbogen. Volgens de ontwerptekening hadden hier beelden van twee heiligen moeten komen, links een paus, ongetwijfeld Gregorius de Grote, rechts een bisschop, waarschijnlijk Ambrosius, zodat de twee belangrijke schutspatronen van de kerkzang tezamen de muzikale prestaties in de kerk in de gaten konden houden. Bij de uitvoering werden dit twee musicerende engelen. Zij worden elk geflankeerd, in overeenstemming met het ontwerp, door twee kleinere engelen die op de hoeken van de orgelkas nog twee collega's kunnen begroeten.\nDe consoles onder de torens hangen verder naar beneden dan op de tekening. Zij eindigen in uit plantenmotieven samengestelde druipers. De orgelgaanderij zou volgens het ontwerp een rijke flamoyante borstwering moeten krijgen en drie geschulpte rondbogen. Bij de uitvoering kreeg de galerij een eenvoudige spitsbogige balustrade, en een rechte onderlijst.\nDe ontwerper heeft met dit orgelfront een type gecre\u00eberd dat door Ypma met enige variaties nog vaker zou worden toegepast, terwijl ook andere orgelmakers er gebruik van hebben gemaakt. Hoe de ontwerper, vermoedelijk Veneman, tot dit virtuoze ontwerp is gekomen, is niet duidelijk. Dat het monumentale Smits-front in Schijndel (1852) enige inspiratie heeft geleverd, is echter niet uit te sluiten.",
  "Part07_089Noordwijkerhout": "Veel orgels met een neogotisch front heeft Vollebregt niet gebouwd. Dit is het eerste. De maker van de kas is niet bekend, maar men zou aan de Bossche beeldhouwer Louis Veneman kunnen denken, die verschillende neogotische orgelfronten op zijn naam heeft staan.\nMen zou met enige reserve dit front kunnen opvatten als een neogotische transformatie van het neobarokke front in de St-Catharina in 's-Hertogenbosch (1851). De indeling is in grote lijnen identiek: een middenveld, geflankeerd door twee torens, twee ongedeelde tussenvelden en twee ronde zijtorens. Er zijn echter, afgezien van de stijl, verschillen van wezenlijk belang. Bij het Bossche orgel zijn de zijtorens hoger en zwaarder dan de middentorens, in Noordwijkerhout is het precies omgekeerd, wat de verhoudingen drastisch wijzigt. In Den Bosch worden de beide middentorens door een boog verbonden. In Noordwijkerhout is ook dat omgekeerd; men ziet daar een omgedraaide boog als verbinding tussen de torens. Deze valt minder op doordat zij wordt doorsneden door de forse wimberg die het nisvormige middenveld bekroont. Deze wimberg bevat traceerwerk in de vorm van een driestraal, een in de neogotiek graag toegepast motief, ontleend aan de Dom in Keulen. Zij is verder gedecoreerd met hogels en wordt bekroond door een kruisbloem. De centrale nis zelf heeft de spitsboogvorm en bevat een beeld van Caecilia die een portatief in de hand houdt. Het beeld wordt geflankeerd door twee gedeelde pijpveldjes, waarvan de etages worden gescheiden door vegetatief snijwerk. Bovenin is traceerwerk aangebracht bestaande uit drie elkaar doorsnijdende spitsbogen, waaruit een rozet voortkomt. De torens zijn alle voorzien van spitsen met opengewerkte wimbergen, hogels en kruisbloemen.\nOok wat de tussenvelden betreft, verschilt dit orgel van dat in de St-Catharina. Laatstgenoemd instrument heeft geen ingesnoerde onderkas, terwijl de onderkas in Noordwijkerhout juist een zeer forse insnoering vertoont. De onderkas komt niet verder dan ongeveer de helft van de tussenvelden. Vanaf dat punt lopen de onderlijsten in boogvorm op naar de zijtorens. Het labiumverloop is daarmee in overeenstemming. De bovenlijsten van de velden geven hier een tegengestelde beweging te zien. Dit geeft aan deze orgelkas een grote beweeglijkheid die het statige orgel in 's-Hertogenbosch mist. Onder de torens zijn druipers aangebracht in aan de gotiek ontleende plantaardige vormen.\nAan de pijpvoeten waren oorspronkelijk overal tootlijsten aangebracht; deze zijn thans gedeeltelijk verdwenen of beschadigd.\nDe gotische vormen zijn, zoals vaker in deze periode, vrij vlak en verraden daardoor dat hun maker nog neoclassicistisch dacht. De hoofdvorm van het orgelfront is zeker niet gotisch, wat al blijkt uit de, bij alle verschillen, grote verwantschap met het orgel in de Bossche St-Catharina. Vollebregt heeft hier twee dingen gedaan: in de eerste plaats heeft hij gespeeld met het basisconcept van een middenveld dat wordt geflankeerd door twee torens. Hij werkte dit in Noordwijkerhout anders uit dan in Den Bosch. Na dit gedaan te hebben, veranderde hij ook de vormgeving, om een eenheid te krijgen met de neogotische kerk. De stijlvormen waren dus in de eerste plaats decoratief bedoeld en konden naar bevind van zaken worden uitgewisseld.",
  "Part07_090Oudwoude": "Dit is het oudste voorbeeld van de vereenvoudigde versie van het type Hitzum (1855), een frontconcept dat zeer succesvol zou blijken. De twee boven elkaar geplaatst velden van het model Hitzum zijn hier vervangen door \u00e9\u00e9n breed veld met een labiumverloop in de vorm van een wijde omgekeerde V. De ingezwenkte bovenlijst is gebleven, terwijl de gebogen onderlijst van het benedenveld van het model Hitzum hier zijn echo vindt in het licht gebogen verloop van de benedenblindering. De frontstokken van de torens zijn lager geplaatst dan die van het middenveld en de zijvelden.\nDe decoratie is sober. De blinderingen in de velden bestaan uit gekoppelde S-voluten met bladwerk ertussen en in het midden telkens een druiventros. Aan de torens ontbreken de benedenblinderingen. Het blinderingssnijwerk aan de pijpuiteinden toont twee gekoppelde bebladerde C-voluten waarin druiventrossen zijn verwerkt en die op hun punt van samenkomst ook weer een druiventros aantreffen. Fraai is het snijwerk op de bovenlijst van het middenveld. Twee bebladerde S-voluten liggen tegen elkaar en ondersteunen twee gekoppelde C-voluten die tezamen een hartvorm suggereren, waarbinnen een vaas met bloemen is geplaatst. Op de zijstijlen van de zijvelden opengewerkte palmetten met de door de Van Dams in deze jaren zo veelvuldig gebruikte omkrullingen. Voor bekroningen op de torens was wegens de geringe hoogte geen plaats. Vleugelstukken zijn ook niet aanwezig.",
  "Part07_092Utrecht-Hgeest": "Het front van dit orgel is verwant aan de orgelfronten in Klein-Zundert (1853), Bavel (1855) en Goirle (1856). Dit orgel is echter veel beter bewaard gebleven en het vertoont nog de insnoering van de onderkas die de andere orgels vrijwel zeker ook hebben gehad. Evenals te Goirle zijn de torens pilasterloos, terwijl de lijsten boven het middenveld dezelfde tegenbeweging vertonen als in Klein-Zundert en Goirle en dezelfde manier om de boogzwikken op te vullen.\nOndanks de verwantschap met genoemde orgels zijn er ook aanzienlijke verschillen. De verticale werking is hier een stuk minder dan te Goirle, doordat de torens minder uitsteken. De secundaire boogindeling die in Bavel en Goirle nog door een tweetal boogsegmenten wordt aangeduid, is hier komen te vervallen. In plaats van de druiper die bij genoemde orgels de tweedeling markeert, is hier een cherubijnenkopje aangebracht. De diamantkoppen zijn wel gehandhaafd. Anders dan in Goirle, zien wij hier weer het uit Bavel bekende labiumverloop in de vorm van een omgekeerde V.\nEen opmerkelijk verschil met Bavel en Goirle is de behandeling van de zijvelden; zij hebben weliswaar dezelfde inzwenkende bovenlijsten als genoemde orgels, maar voor het eigenlijke pijpveld gebruikt de ontwerper dezelfde boogvorm als voor het middenveld, inclusief de pilasters met corinthische kapitelen.\nBlinderingen ontbreken. Boven het middenveld zijn bebladerde C-voluten aangebracht die in het midden samenkomen bij een ornament dat opgevat zou kunnen worden als een gestileerd ionisch kapiteel. Daarboven is een lier met twee twijgen aangebracht. Vergelijkbare bebladerde voluten ziet men boven de zijvelden. Bij dit orgel zijn ook nog de vleugelstukken te zien die in Klein-Zundert, Bavel en Goirle niet (meer?) aanwezig zijn. Zij hebben de vorm van een zich naar beneden verbredende voluut met enig rudimentair rankwerk. Erboven zijn vazen aangebracht. De consoles tussen onder- en bovenkas hebben de vorm van een zich naar beneden toe versmallende C-voluut, met in de bovenkrul een ruitvormig bladmotief en verder draperie-achtige bladelementen. De consoles onder de toren hebben ongeveer dezelfde decoratie met gekruld bladwerk als in Goirle. Op de torens zijn diverse blaas- en slaginstrumenten te zien.",
  "Part07_093Venhuizen": "Dit orgel lijkt uiterlijk op het eerst gezicht volkomen identiek aan dat te Achlum (1854). De kerkvoogdijen van beide plaatsen hebben dan ook dezelfde tekening goedgekeurd. Toch zijn er enige verschillen, echter niet in het basisconcept. Beide orgels hebben een ronde middentoren, begeleid door twee holle driedelige velden, tweedelige tussenvelden en ronde zijtorens. Het orgel in Venhuizen maakt echter een bredere, meer gezeten indruk. Dit wordt veroorzaakt doordat de buitenvelden breder zijn: zij bevatten in Venhuizen beneden zeven en boven tien pijpen, tegen Achlum respectievelijk zes en negen.\nEr zijn ook verschillen in de decoratie. De vormen zijn in hoofdzaak dezelfde, maar zij zijn veelal net iets anders gegroepeerd: wat in Achlum naar boven buigt, gaat in Venhuizen juist de andere kant uit en omgekeerd. Wij nemen als voorbeeld de scheiding tussen de bovenste twee torenvelden. In Achlum ziet men daar aan de onderkant drie C-voluten met eikels en een soort Franse lelies ertussen in. Zij hebben hun holling naar beneden. In Venhuizen zien wij op die plek dezelfde figuur, maar nu met de holling naar boven. Bij de S-voluten aan de bovenzijde van de scheidingslijst is het ongeveer hetzelfde te zien. In Achlum is het opzetstuk op de middentoren zo breed dat het vrijwel de gehele torenkap in beslag neemt; de opzetstukken op de zijtorens staan op speciale pi\u00ebdestals die alleen een tamelijk smalle maat mogelijk maken. In Venhuizen is het opzetstuk op de middentoren smal en neemt het alleen het oppervlak boven de eigenlijke toren in, terwijl de opzetstukken op de zijtorens breed uitwaaieren. In de vleugelstukken zien wij zowel te Achlum als te Venhuizen de typerende omkrullingen die de Van Dams in deze tijd zo graag gebruiken. In Achlum krullen zij naar beneden, in Venhuizen naar boven. In Achlum zijn daar beneden twee op elkaar liggende C-voluten aangebracht, in Venhuizen is op die plaats een S-krul te zien.\nZo kan men dus zien dat de ontwerpers, door kleine verschillen aan te brengen in een verder gelijk basisconcept, twee orgels tot stand hebben gebracht met een onmiskenbaar individueel karakter.",
  "Part07_094Almelo": "Een orgel met een driedelig front in neogotische stijl. Het front bestaat uit een driedelig rechthoekig middenveld, geflankeerd door hogere vierkante vlakke torens. Dergelijke rechthoekige blokvormen zijn in feite nog neoclassicistisch, alleen de decoratie is ontleend aan de gotiek. Typerend voor veel Engelse orgels uit deze tijd zijn de kantelen op de bovenlijsten. De drie velden in het middendeel hebben een eenvoudige spitsboogvorm en zijn voorzien van toten. In de zijtorens ziet men twee van dergelijke velden, maar daarboven nog een vlamvorm en traliewerk. In de onderkas naast de klaviatuur eveneens tootbogen. De gotische vormen zijn hier weer wat orthodoxer toegepast dan bijvoorbeeld in Veendam (1852), maar het neoclassicistische basisconcept van het kasontwerp blijft dominant aanwezig.",
  "Part07_095BergenopZoom": "Toen in 1939 de Lutheranen een nieuwe kerk bouwden, wilden zij aanvankelijk het orgel uit de oude kerk niet meenemen. Uiteindelijk bleken de middelen ontoereikend te zijn voor een nieuw orgel; het oude instrument moest toen alsnog met veel kunst- en vliegwerk in het nieuwe gebouw worden ondergebracht, met als resultaat dat het bovendeel van het front alleen vanaf een zolder kan worden bekeken.\nDit orgel lijkt in vele opzichten op de in 1854 gebouwde orgels te Oud-Vossemeer en De Heen. Wij zien dus een vijfdelige opzet met verlaagde vlakke middentoren, vlakke ongedeelde velden met naar buiten aflopende gebogen labiumlijnen en ronde zijtorens. Voor \u00e9\u00e9n element grijpt Rogier regelrecht terug op De Heen: de vlakke middentoren. In Oud-Vossemeer is deze immers rond.\nDe detaillering is uiterst verzorgd, maar zij is door de ongelukkige situering vanuit de kerk nauwelijks zichtbaar. De profielen van de torenkappen zijn zeer verzorgd met smalle en brede banden, hollingen en dergelijke. Fraai zijn de lambrequins aan de pijpuiteinden, die zijn voorzien van een soort beslagwerk. Zij tonen aan dat Rogier als meubelmaker zich zeer goed had verdiept in de vormentaal van het Lodewijk XIV. De vleugelstukken hebben de vorm van een brede uitkrullende voluut. Uit een omstreeks 1930 vervaardigde tekening van het orgel op zijn oorspronkelijke standplaats, blijkt dat op de middentoren vroeger een beeld heeft gestaan dat niet te identificeren valt en ook niet bewaard schijnt te zijn gebleven. Op de zijtorens stonden vazen.",
  "Part07_096Brunssum": "De kas van dit orgel is een iets kleinere en versoberde versie van de orgelkas in de St-Lambertus te Kerkrade uit 1848 (deel 1840-1849, 335-338). Dus ook hier een vijfdelige opbouw met drie ronde torens en holle ongedeelde tussenvelden. Wel is de welving van de torens vlakker geworden, wat in het werk van de M\u00fcllers een steeds sterkere tendens wordt. De onderkas heeft precies dezelfde reeks ovale openingen als in Kerkrade, terwijl de middentoren ook hier wordt bekroond door een fors timpaan. Op de zijtorens in Kerkrade bevinden zich reusachtige frontonsegmenten. Deze ziet men in Brunssum thans niet, maar het lijkt aannemelijk dat zij er wel zijn geweest. In de torenkappen en in het timpaan zijn tandlijsten aangebracht, wat de M\u00fcllers verder niet doen. Evenals te Kerkrade zijn de stijlen als pilasters behandeld, hier met ionische kapitelen. Daarboven ziet men een vrij sterke verkropping in de bovenlijsten, wat zijn equivalent vindt in de onderlijsten. Opvallend is ook dat de onderlijsten van de tussenvelden sterker naar voren springen met scherpe hoeken ten opzichte van de torens. Dit geeft het hele orgel een enorme Schwung.\nDe decoratie is vergeleken met Kerkrade van een grote doorzichtigheid. Blinderingen aan de pijpvoeten ontbreken. In de middentoren ziet men een fantasierijk samenstel van ranken die elkaar in het midden bij een bladelement ontmoeten. In de zijtorens bevinden zich aan beide zijden S-ranken met uitlopers met naar het midden toe krulvoluten als trait d'union. Fraai verzorgd zijn de bladconsoles onder de torens met omkrullingen naar opzij en naar voren; zij lopen uit in een druiventros.",
  "Part07_097Delft": "Reeds in 1846 leverde de firma J. B\u00e4tz & Co twee frontontwerpen voor een nieuw orgel in de Oude Kerk, \u00e9\u00e9n van het type 'Batavia' (deel 1840-1849, 278) en \u00e9\u00e9n neogotisch ontwerp, gebaseerd op het middendeel van het beroemde orgel in de Basiliek van Saint-Denis bij Parijs (1841). Van deze plannen kwam niets terecht. In 1851 werd het orgelproject opnieuw ter hand genomen. Witte vervaardigde toen een frontontwerp waarvan de hoofdkas was gebaseerd op het tweede, uitgevoerde frontontwerp voor de Zuiderkerk in Rotterdam (1850, deel 1840-1849, 37-38) en het rugwerk was ontleend aan dat van de Ronde Lutherse Kerk in Amsterdam (1830, deel 1819-1840, 231-234). De gebruikte stijl kan worden omschreven als 'rondboogstijl', ofschoon gotische vormen ook niet ontbraken. Toen in 1852 werd besloten om een aan de westzijde van de kerk aangebrachte galerij voor weeskinderen te slopen, kwam er voor het orgel meer ruimte beschikbaar. Witte stelde nu voor om het orgelfront van Gorinchem (1853) met enige wijzigingen over te nemen.\nZo zou de Delftse kerk een orgelkas krijgen in rondboogstijl. Voor Gorinchem lag die keuze voor de hand, aangezien het kerkgebouw in die stijl was opgetrokken. De Oude Kerk is echter een gotische kerk, dus waarom niet een neogotisch ontwerp? Men komt in deze tijd herhaaldelijk tegen dat opdrachtgevers huiverig zijn een om ontwerp in gotische vormen te laten uitvoeren, omdat zij vrezen dat de bij deze stijl behorende rijke ornamentiek de kosten sterk zou doen oplopen. Deze overweging heeft ook in Delft de doorslag gegeven. Witte zelf schrijft over zijn project van 1851: 'de bouwtrant is ontleend uit het Bijzanthijnsche, het gothische, vreesden wij, zoude te kostbaar worden en het moderne (dwz neoclassicistische, A.L.) in dit gebouw niet passen.'\nHet Delftse front is inderdaad een tweelingbroer van dat te Gorinchem, maar van een identieke tweeling kan men hier niet spreken. Het Delftse orgel is rijziger en robuuster dan het Gorcumse. Daaraan werkt zeker mee dat de middentoren hier ongedeeld is (dit orgel bezit wel een volledig uitgebouwde Prestant 16' op het hoofdwerk). Het rugpositief is breder en hoger. De velden bevatten meer pijpen dan in Gorinchem.  Het bovenwerkfront is ook hoger en werkt daardoor overtuigender dan in Gorinchem. Het hoofdwerk heeft hier, evenals te Gorinchem, ter weerszijden van de middentoren twee rondbogige gelobde pijpvelden, gescheiden door een zuiltje met romaniserend kapiteel. In Gorinchem bevindt zich boven deze velden een brede getraliede partij met rozetten. In Delft is een vergelijkbare partij te vinden; deze is hier echter smaller en voorzien van opengewerkte ruiten met vierpassen, een gotiserend motief, dat men zou kunnen opvatten als een uitwerking van de ruitvormige decoratie bij Suys\u2019 front voor het Domorgel in Utrecht (1831, deel 1819-1840, 274-277). De rozetten onder de velden zijn vrijwel identiek aan die in Gorinchem. De verdere decoratie is bij beide orgels ook ongeveer gelijk. Men zie de opklimmende S-ranken op de bovenlijsten bij rugwerk en hoofdkas, de als blindering dienende boogfriezen en tootlijsten en de vorm van de consoles onder de torens. Ook de bekroningen van het rugwerk, door tootlijsten omgeven pijnappels, hebben in Gorinchem hun equivalent. De vrouwenfiguren op de torens van de hoofdkas stellen de goddelijke deugden voor, van links naar rechts geloof, liefde en hoop. Hun maker is niet bekend, maar het kan zeer goed Joannes Rijnbout zijn geweest, die vaker voor het huis B\u00e4tz werkte en ook het Gorcumse orgel van beeldhouwwerk voorzag.\nOm het onregelmatige verloop van de torenwand te maskeren had Witte ter weerszijden van de kas omvangrijke betimmeringen ontworpen. Deze werden bij de bouw lager uitgevoerd dan op de tekening en zijn later geheel verwijderd.",
  "Part07_098DenHoorn": "Dit orgel vertoont een grote gelijkenis met het iets oudere orgel in Kuinre (1856) van dezelfde bouwers. De opbouw is dezelfde: vijfdelig, met drie ronde torens en vlakke tussenvelden met parallel labiumverloop. Het belangrijkste verschil is natuurlijk het ontbreken van een onderpositief. Wel is de onderkas, die ook hier niet is ingesnoerd, voor een balustrade-orgel ongebruikelijk hoog, Zij is gedecoreerd met fraai snijwerk dat terstond het instrument in Kuinre in de herinnering roept.\nAnders dan in Kuinre zijn de torenkappen hier voorzien van tandlijsten. Evenals daar ontbreken hier blinderingen aan de pijpvoeten. De bovenblinderingen hebben hetzelfde metalige karakter als die te Kuinre, maar vertonen iets eenvoudiger vormen. In de middentoren ziet men twee gekoppelde C-voluten met hun opening naar beneden, waaruit zich eenvoudig bladwerk ontwikkelt. Waar de beide figuren elkaar ontmoeten ziet men een soort palmetje. In de zijtorens is een vergelijkbaar motief te zien; alleen hebben de C-voluten nu hun opening naar boven gekeerd. Het snijwerk boven de tussenvelden bestaat in zijn kern uit een C-vormige rank met enige nevenranken. Evenals in Kuinre zien wij hier weer de op hun rug liggende C-voluten aan de bovenkant. De vleugelstukken bestaan uit twee in elkaar gegroeide bebladerde S-ranken. Op de middentoren een muziekinstrumententrofee, van bijna dezelfde vorm als te Kuinre. Op de zijtorens driehoekige opzetstukken.",
  "Part07_099Drachten": "Een orgel met een veelvuldig toegepaste vijfdelige opbouw met drie ronde torens en gedeelde vlakke zijvelden, die echter in het werk van het Huis Van Dam in deze tijd vrijwel niet voorkomt. Na het orgel in Grootebroek (1850) hadden de Van Dams geruime tijd geen orgels met een vijfdelig front vervaardigd. Nu zij dit bij het orgel voor Drachten weer deden, grepen zij echter geenszins op het frontconcept van Grootebroek terug. Wij moeten dit orgelfront veeleer opvatten als een gecomprimeerde versie van het frontmodel Achlum (1854) \u2013 Venhuizen (1856). Wat het Drachtster orgel zijn sierlijke werking verleend is de schuine, licht gebogen vorm van de lijsten in de tussenvelden. Precies dezelfde lijsten vindt men in de buitenvelden in Achlum. Zelfs het snijwerk is identiek. Ook het tegengestelde labiumverloop heeft daar zijn equivalent. De ontwerpers van dit front zijn als volgt te werk gegaan: het gehele orgel werd in hoogte gereduceerd, de middentoren verloor zijn tweedeling en werd van zijn zijvelden ontdaan. Wat overbleef, is het front van Drachten.\nOok hier vinden wij bij de bovenlijsten van de velden de C-voluut-vorm. Reeds werd opgemerkt dat het snijwerk bij de tussenlijsten in de velden gelijk is aan dat te Achlum: drie gekoppelde C-voluten, met eikels en Franse lelies, onder de lijsten en gekoppelde S-voluten erboven. Ook verder lijkt het snijwerk wel op dat te Achlum, maar het is wel iets eenvoudiger; opvallend is dat de druiventrossen geheel ontbreken. Bovendien worden, zoals vaker, bepaalde elementen omgedraaid. Zo zijn de benedenblinderingen in de zijtorens bij beide orgels duidelijk verwant, maar heeft men in Drachten de figuur van Achlum op zijn kop gezet. Bij de vleugelstukken kan men dat ook zien. Zij hebben, althans ten dele, dezelfde vormen als in Achlum, maar wat daar naar buiten buigt, buigt in Drachten naar binnen en omgekeerd. De frivool op elkaar liggende C-voluten die men in Achlum bij de borstwering ziet, vond men kennelijk voor de Drachtense Mennisten niet passend.\nOp de middentoren een opzetstuk bestaande uit twee gekoppelde S-voluten, waaruit twee C-voluten oprijzen, die op hun ontmoetingspunt een palmet met omkrullingen doen ontstaan. Op de zijtorens eenvoudiger opzetstukken, opgebouwd uit twee S-voluten.",
  "Part07_100Heemskerk": "Een opmerkelijke orgelkas met haar uitgesproken neoclassicistische blokvorm. De oorsprong van het hier verwezenlijkte concept is niet al te moeilijk te vinden. Wij hebben hier te maken met een verkleinde en gecomprimeerde versie van het front van het Kam & Van der Meulen-orgel in Zierikzee uit 1848, waarbij het illustere voorbeeld zelfs op een aantal punten werd verbeterd (deel 1840-1849, 353-355). Knipscheer neemt uit Zierikzee de rechthoekige blokvorm over en ook de indeling. In het midden een boogveld, hier zonder het gesloten benedenpaneel, en in de zijvelden twee boven elkaar geplaatste velden. Alle velden hebben een V-vormig labiumverloop. De twee zijtorens, die in Zierikzee een wat los element vormen, neemt Knipscheer niet over. Hij vervangt ze door geronde zijvelden van drie pijpen waarvan de bovenlijsten in \u00e9\u00e9n lijn liggen met die van de rest van de kas. Zo worden de zijpartijen aanzienlijk beter in het totaalconcept ge\u00efntegreerd dan in het verder toch veel imposantere voorbeeld.\nBoven de tussenvelden springen de kroonlijsten even uit. De stijlen die deze velden flankeren, zijn in hun benedengedeelte voorzien van inkassingen en in hun bovendeel getransformeerd tot eenvoudige toscaanse zuilen. Deze ordonnantie is terug te vinden in de buitenste stijlen.\nOpmerkelijk is dat bij dit strenge neoclassicistische concept de decoratie voor een deel een gotisch karakter draagt. Men ziet dit reeds bij de spitsboogjes aan de pijpuiteinden, maar vooral aan het getraceerde kielbogige opzetstuk boven de middenpartij. De verdere decoratie draagt geen uitgesproken gotiserend karakter. Tussen de pijpvoeten spitse bladen, zoals Knipscheer die vaker toepast, bijvoorbeeld in de Hervormde Kerk te Sloten (1851). Op de hoeken van de kas klokvormige opzetstukken met bladmotieven. De vleugelstukken in de vorm van twee gekoppelde S-voluten zijn in deze tijd bij Knipscheer gebruikelijk. Hij paste ze voor het eerst toe in 1846 bij het orgel in de Hervormde Kerk te Wormerveer (deel 1840-1949, 298-300).\n\nNiet gepubliceerde bronnen\nGerard Leegwater, De orgelmakers Knipscheer. Utrecht, 1993, 98-99.\nOrgelarchief Klaas Bolt.",
  "Part07_101Heesselt": "Een tweelingbroer van het Knipscheer-orgel te Heemskerk uit hetzelfde jaar, maar geen identieke. De hoofdopbouw is bij beide orgels dezelfde: een strakke neoclassicistische blokvorm, een breed middenveld, gedeelde tussenvelden en geronde zijvelden, bij wijze van zijtorens.\nDe decoratie is eveneens voor een groot gedeelte gelijk: de spitse bladeren tussen de pijpvoeten, de gekoppelde S-voluten als vleugelstukken en de klokvormige hoekstukken met bladeren. Ook hier valt de discrepantie op tussen de neoclassicistische hoofdvorm en de voor een deel neogotische decoratie met spitsboogjes boven aan de pijpen en het kielbogige opzetstuk boven het middenveld. Maar nu komt het voornaamste verschil: de vormgeving van de stijlen. In Heemskerk waren deze in hun benedendeel van inkassingen voorzien en in hun bovendeel tot eenvoudige toscaanse, dat wil zeggen ronde, zuilen getransformeerd. Hier zijn de stijlen zowel boven als beneden tot zuilen geworden, maar geen klassieke ronde zuilen, maar meerhoekige gotiserende zuilen. De maker van deze kas heeft de gotische elementen dus sterker willen benadrukken. Dat maakt de orgel-tweeling van Heemskerk/Heeselt tot een uiterst belangwekkend kunsthistorisch document.",
  "Part07_102NieuwBeerta": "Dit orgel is van hetzelfde type als het ongeveer even oude instrument in Kimswerd (1858), dus ook vijfdelig met gedeelde ronde middentorens, gedeelde tussenvelden en ronde zijtorens. Toch zijn er verschillen van belang. Het meest opvallend is natuurlijk dat beelden, zoals in Kimswerd in de tussenvelden aangebracht, hier ontbreken. Het orgel in Nieuw-Beerta is in zijn geheel soberder en strakker dan dat te Kimswerd. Een ander verschil met Kimswerd, en ook met de Van Dam-orgels van dit model, is het parallelle verloop van de labia in de tussenvelden. De bovenvelden hebben dezelfde gebogen naar buiten oplopende labia als Kimswerd. Terwijl echter de benedenvelden in Kimswerd naar buiten aflopende labia hebben, lopen deze in Nieuw-Beerta ongeveer parallel aan die in de bovenvelden, zij het in een strakkere lijn.\nDe voor de Van Dam-orgels van dit type kenmerkende gebogen lijsten tussen onder- en bovenfront heeft Hardorff hier overgenomen. Evenals te Kimswerd wordt de bovenafsluiting van de velden gevormd door rankwerk en wel door tamelijk rijk bebladerde S-voluten.\nHet snijwerk is in zijn vormgeving bijna gelijk aan dat van het Hardorff-orgel in Kubaard (1856), al vertoont het ook overeenkomsten met dat in Kimswerd. Boven in de beide etages van de middentoren ziet men in beide hoeken zich splitsende ranken, waarvan de uitlopers elkaar in het midden met een krul raken. Ook is daar een hangende eikel aangebracht. De bovenblinderingen in zijtorens en benedenvelden zijn vergelijkbaar met die in de middentoren; alleen zijn sommige elementen omgedraaid. Aan de pijpvoeten in de torens bevinden zich S- en C-ranken. Aan de pijpvoeten in de velden eenvoudige S-ranken. De vleugelstukken, waarvan het linker thans sterk is gehavend, lijken ook op die in Kubaard: een reeks dalende S-ranken. Alleen zijn de S-vormen hier door de rijkere uitvoering van het bladwerk minder gemakkelijk te herkennen. De orgelgalerij wordt gedragen door twee gietijzeren kolommen.",
  "Part07_103OudePekela": "Het front van dit orgel is in zijn opbouw bijna identiek aan dat van het in 1852 gebouwde instrument in Usquert. Een zevendelige opbouw in de traditie van Hinsz, met een gedeelde middentoren met boven negen en beneden elf pijpen, driedelige licht geholde tussenvelden, spitse zijtorens en geronde gedeelde zijvelden van gelijke hoogte als de zijtorens. Evenals het orgel in Usquert was hier op het bovenwerk een in het front geplaatste Prestant 4' gedisponeerd, wat een zelfde verticale werking oplevert.\nBoven de tussenvelden en aan de pijpuiteinden in beide etages van de middentoren vindt men draperie\u00ebn van het bij Van Oeckelen gebruikelijke type. De blinderingen in de spitse zijtorens vertonen aan beide zijden een bladrank waaruit twee krullen ontspringen. Bij de, zoals gebruikelijk bij Van Oeckelen, schuin geplaatste lijsten tussen de etages van de tussenvelden ziet men in elkaar gevlochten S-ranken, terwijl men aan de pijpvoeten een ingewikkeld samenstel van voluutvormen kan aantreffen.\nOp de middentoren een lier, zoals bij Van Oeckelen in deze tijd gebruikelijk. Op de zijtorens bazuinblazende engelen, net al op de (loze) rugwerkkas van het uit 1856 daterende orgel te Akkrum. Misschien zijn deze beelden op speciaal verzoek van de Harlingse kerkvoogden geplaatst, of zijn het latere toevoegingen. De huidige gelijkvloerse plaatsing doet aan dit uitgesproken balustrade-orgel met zijn verticale werking geen recht.",
  "Part07_104Roosteren": "Een orgel met een front van een in Limburg en aangrenzende gebieden zeer gebruikelijk type, dat ook veel werd toegepast door Arnold Clerinx. Het gaat terug op de Luikse orgelbouw van de 18e eeuw. De opbouw is eenvoudig: een ronde middentoren, vlakke ongedeelde tussenvelden, ronde zijtorens en een ingesnoerde onderkas. Aardig is de eierlijst tussen onder- en bovenkas. Karakteristiek zijn de even verdiepte panelen daarboven die het verloop van de console onder de middentoren volgen.\nZoals gebruikelijk in deze contreien, ontbreken blinderingen aan de pijpvoeten. De bovenblinderingen in de torens bestaan uit twee gesplitste bladtakken met tamelijk grof loof, die in het midden bij twee krullen bij elkaar komen. Boven de tussenvelden ziet men een vergelijkbare forse bladtak in een flauwe S-vorm, die bij de zijtorens een krul vertoont. Dit snijwerk vertoont een opvallend grote overeenkomst met de blinderingen aan het positief van het Clerinx-orgel te Nederweert uit circa 1850. De blinderingen in de torens zijn vrijwel identiek. Het voornaamste verschil met het snijwerk in de velden is dat de krullen aan de bladtak hier in het midden zijn aangebracht, wat ongetwijfeld samenhangt met het verschillende verloop van de bovenlijsten. In de vleugelstukken in Roosteren zien wij een cherubijennenkopje waarvan enige S-ranken afhangen. Ook de cherubijnenkop is in Nederweert te vinden en wel bij de vleugelstukken van het hoofdwerk, die verder anders zijn dan in Roosteren. De consoles onder de torens vertonen eenvoudig omkrullend bladwerk.\nHet lijdt weinig twijfel dat het snijwerk van de orgels in Nederweert en Roosteren van \u00e9\u00e9n dezelfde maker afkomstig is. Het meest voor de hand liggend is het om aan een beeldsnijder/schrijnwerker uit Weert te denken. Wie dat dan zou kunnen zijn, is (nog) niet bekend.",
  "Part07_105Sandfirden": "Dit orgel is in zijn opzet vrijwel gelijk aan dat te Oudwoude (1856). Ook hier gaat het om een vijfdelige opzet met een breed middenveld met ingezwenkte bovenlijst, twee ronde zijtorens en twee harpvormige zijvelden. De pijpstokken van de torens liggen lager dan die van de velden.\nDe decoratie is eenvoudig. In de torens ziet men aan de pijpvoeten twee voluten die naar beide zijden uitlopen in bladwerk. Boven in de torens komt uit elk van beide hoeken een zich splitsende twijg die met een rozet omkrult. Onder en boven in het middenveld zijn gekoppelde S-voluten aangebracht. E\u00e9n S-voluut van hetzelfde model vormt de beneden-blindering van de zijvelden. Boven in de zijvelden ziet men een bloemenrank Boven de bovenlijst van het middenveld bevinden zich twee gekoppelde S-voluten, waaruit een vaas met bloemen oprijst, een en ander een iets vereenvoudigde versie van wat op dezelfde plaats in Oudwoude is te zien. Op de torens en zijstijlen van de zijvelden palmetvormige opzetstukken. De vleugelstukken bestaan uit een S-rank die beneden een C-rank ontmoet.",
  "Part07_106Someren": "De kas van dit orgel werd naar ontwerp van Smits vervaardigd door J. Beuijssen uit Boxmeer. Het front combineert een aantal elementen van de orgels in Rosmalen (1850) en Aarle-Rixtel (1854), terwijl ook het orgel van Reek uit 1827 (deel 1840-1849, 28-29) weer om de hoek komt kijken.\nDe overeenkomsten met Rosmalen spreken het sterkst. De indeling van het hoofdfront is ongeveer dezelfde: een ronde middentoren, ongedeelde holle tussenvelden en bolle zijwaarts weglopende zijvelden. Tussen de velden en op de hoeken zijn pilasters aangebracht.\nDe verschillen zijn echter ook aanzienlijk. De verhoogde frontstokken die Smits toepaste in Rosmalen en daarna in uitgebreide vorm ook in Aarle-Rixtel, zijn hier achterwege gebleven. Van Aarle-Rixtel is de vorm van de bovenlijsten van de velden overgenomen: zij hebben een inzwenkende vorm en lopen bij de binnenvelden naar buiten af en bij de buitenvelden naar buiten op. In combinatie met de pilasters levert dit een beeld op dat sterk gelijkenis vertoont met het Smits-orgel te Reek.\nDe vorm van genoemde pilasters vraagt ook de aandacht. De hoekpilasters zijn sober behandeld met eenvoudige inkassingen; zij missen een kapiteel, zodat zij eigenlijk de naam pilasters niet geheel verdienen. Zij hebben breed uitkragende bovenlijsten waarop rechthoekige schalen met fruit. De vorm van de tussenpilasters is wel zeer merkwaardig. Zij bevatten elk een composiet kapiteel, dat echter elke structurele samenhang mist. Het is eenvoudigweg tegen de brede stijl aangeplakt, heeft niets te dragen en eindigt aan de onderzijde in een soort console met brede dwarse ribbels en enig gestileerd bladwerk met voluten. Erboven breed uitkragende lijsten met beelden. Smits en Beuijssen hadden in Rosmalen reeds de constructieve functie van de pilasters gerelativeerd door de cannelures op te bouwen uit pijpen: hier wordt de gehele zin van het kapiteel als bouwdeel op losse schroeven gezet. Men moet onwillekeurig denken aan het 16e- en vroeg 17e-eeuwse mani\u00ebrisme.\nReeds werd vermeld dat het front van de hoofdkas herinnert aan het Smits-orgel in Reek. Dat geldt zeer zeker voor het in de ingesnoerde onderkas aangebrachte onderpositief, dat Smits, zoals bijna altijd bij positieven, een met de hoofdkas contrasterende opbouw geeft. De hoofdkas heeft een verhoogde ronde middentoren, dus wordt die bij het positief verlaagd. Smits gaat hier echter nog een stap verder en verandert de torenvorm in een vlak veld met timpaan. De tussenvelden hebben een recht naar buiten aflopende labiumlijn, terwijl op de hoeken ronde torens zijn aangebracht. De overeenkomst met het positief in Reek is opvallend. Alleen was daar het verlaagde middenveld niet van pijpen voorzien, maar bevatte het een beeld, terwijl het geen driehoekig timpaan bezat, zoals in Someren.\nDe decoratie is betrekkelijk sober en veel minder gevarieerd dan in Rosmalen. Blinderingen aan de pijpvoeten ontbreken. Aan de pijpuiteinden in de velden van het hoofdwerk zijn draperie\u00ebn met lambrequins aangebracht. Bij het positief ziet men daar alleen lambrequins. Het middenveld van het positief vertoont een eenvoudige boogvormige blindering. De velden worden zowel bij hoofdwerk als positief door gesloten lijsten afgesloten. Daarboven bevinden zich bloemenslingers. In de middentoren van het hoofdwerk ziet men twee grote bebladerde krullen in de vorm van een bisschopsstaf, met elkaar verbonden door een gevlochten bladslinger en door twee daarboven aangebrachte omkrullende banden, waarboven nog een op zijn rug liggende C-voluut. In de zijtorens ziet men een tweetal zich vertakkende voluutranken, die tezamen in het midden een figuur vormen die herinnert aan een Franse lelie. De overgang tussen onder- en bovenkas wordt alleen gemarkeerd door C-voluten aan de voor- en achterzijde.\nDe vleugelstukken bestaan uit een rijke hoeveelheid aan een lint opgehangen blaas- en slaginstrumenten. Tegen de brede stijlen tussen de velden in de hoofdkas staan twee beelden, rechts Caecilia, met een gitaar, links David met harp. Boven hen, op de breed uitkragende bovenlijsten van de stijlen, bazuin blazende engelen met een zegekrans. Op de middentoren een lier met stralenkrans. Op het onderpositief twee engeltjes, links met een gitaar, rechts met een strijkinstrument. De borstwering van de orgelgalerij is versierd met opengewerkt snijwerk: rankwerk in een vorm die herinnert aan ionische voluten. Direct naast het orgel zijn daarin ook muziekinstrumenten verwerkt.",
  "Part07_107Waalwijk-Besoijen": "Het waarschijnlijk eerste voorbeeld van een fronttype dat Vollebregt vooral na 1860 veelvuldig zal toepassen, meestal, zij het niet uitsluitend, bij orgels voor protestantse kerken. Het gaat hier om een vijfdelig balustrade-orgel met een vrij hoge onderkas, met drie ronde torens en vlakke tussenvelden met tegengesteld labiumverloop, zoals dat bij de meeste Vollebregt-orgels is aan te treffen.\nDe geleding van de onderkas volgt die van de bovenkas. Onder de tussenvelden is deze met spitsbogen gedecoreerd. De decoratie is typerend voor Vollebregt. Snijwerk aan de pijpvoeten ontbreekt. Boven de velden zijn draperie\u00ebn te zien met bloemenslingers erboven. Iets dergelijks vindt men ook in Breugel (1854) en Kaatsheuvel (1855), zij het niet in precies dezelfde vorm. De blindering van de middentoren is bijna identiek aan die in Breugel: twee naar beneden krullende ranken die elkaar in het midden met een opwaartse krul ontmoeten. De zijtorens vertonen bijna hetzelfde motief, alleen is hier nog een horizontale verbindingsrank te zien. Tussen de etages van de tussenvelden ziet men een decoratie bestaande uit twee rug aan rug geplaatste bebladerde C-voluten, die beide in hun holling een tweede kleinere C-voluut bevatten. De vleugelstukken bestaan uit een forse S-rank, afgebiesd met een bloemenrank en met voluutvormig bladwerk binnenin.\nOp de torens drie voorstellingen, geschilderd in trompe l'oeil van de drie goddelijke deugden, van links naar rechts geloof, liefde en hoop. Het orgel in de Hervormde Kerk in het naburige Waalwijk (1823, deel 1819-1840, 125-127) was oorspronkelijk ook met drie dergelijke geschilderde beelden gedecoreerd. Waarschijnlijk hebben wij daar wel de inspiratiebron voor de trompe l'oeil beelden in Besoyen te zoeken.",
  "Part07_108Waspik": "De kas van dit orgel is voor het werk van Loret tamelijk uitzonderlijk. Zij werd vervaardigd door de Antwerpse beeldhouwer J.B. Peeters, die ook voor Vollebregt werkte, en wel in Kaatsheuvel (1855). Ook het hoogaltaar in Waspik is van zijn hand.\nHet front van dit orgel heeft een zevendelige opbouw en bestaat uit een ronde middentoren, ongedeelde vlakke binnen-tussenvelden, eveneens vlakke, maar gedeelde buiten-tussenvelden en ronde zijtorens. Een paar dingen vallen direct op. In de eerste plaats de verhoogde voetlijst van de middentoren, waaronder een zware console met engelenkoppen is aangebracht, vanwaar onder de binnenvelden een lijst schuin naar beneden loopt. Een vergelijkbare verhoging en daarmee verzelfstandiging van de middenpartij is ook te vinden bij Smits, bijvoorbeeld in Rosmalen (1850) en Aarle-Rixtel (1854), maar Smits brengt dit effect tot stand door verhoogde frontstokken, zodat de werking toch anders is. Dan valt op dat binnen- en buitenvelden zijn gescheiden door brede gecanneleerde pilasters met composiet kapitelen. Boven deze pilasters zijn verhogingen met forse gebogen frontonsegmenten aangebracht. Dit maakt de herkomst van het hier gerealiseerde concept tamelijk zeker. Op vrijwel dezelfde, bepaald niet vanzelfsprekende manier zijn in Rosmalen boven de pilasters frontonsegmenten aangebracht. Dat kan geen toeval zijn. Het valt dus aan te nemen dat Loret en Peeters hun frontconcept hebben ontleend aan het Smits-ontwerp van Rosmalen.\nDe uitwerking is in menig opzicht anders. Op verschillen in de middenpartijen van beide orgels werd reeds gewezen. De vlakke vorm van de velden heeft tot gevolg dat het geheel strakker werkt. Van groot belang voor de visuele werking van het Waspikse front de verschillende vorm van de binnen- en buitenvelden. De binnenvelden zijn ongedeeld, de buitenvelden gedeeld en wel door een rechte lijst. De etages van deze velden hebben tegengestelde labiumlijnen. Het verloop van de bovenlijsten van de tussenvelden is wat stijf. In 1868 levert Loret een orgel aan de St-Lambertuskerk van het naburige Udenhout. Dit krijgt een front waarin een aantal oplossingen van Waspik consequenter en ook sierlijker wordt uitgewerkt.\nHet snijwerk van Peeters is in menig opzicht verwant aan diens iets oudere werk te Kaatsheuvel. Blinderingen aan de pijpvoeten ontbreken. Bij de middentoren ziet men een gevleugelde engelenkop tussen bebladerde C-voluten. Bij de middentoren in Kaatsheuvel ziet men iets vergelijkbaars. Alleen is het kopje niet onmiskenbaar dat van een engel en zijn de voluten net omgekeerd geplaatst: in Kaatsheuvel met de openingen naar boven, in Waspik met de openingen naar beneden. Kenmerkend voor de blinderingen in de zijtorens in Kaatsheuvel zijn de dooreen gevlochten C-voluten. In Waspik zijn wel voluten te zien, net zo geplaatst als bij de middentoren, maar geen vervlechtingen. Boven de binnenvelden draperie\u00ebn die aanzienlijk verschillen van die in Kaatsheuvel. Erboven is een gesloten driehoekig paneel aangebracht met krullen en een bloemenslinger erop. Boven de buitenvelden is een brede lijst aangebracht met een ingewikkelde voluutrank en enig rococo-schuimwerk. Dit vindt men vooral terug bij de vleugelstukken die een opvallende overeenstemming met Kaatsheuvel vertonen. Men ziet een gecompliceerd samenstel van voluten met veel rocailles waartussen putti hebben plaats genomen. In Kaatsheuvel spelen die op een traverso, in Waspik zijn zij  martialer ingesteld en blazen zij op een bazuin. Tegen de pilasters tussen binnen- en buitenvelden zijn beelden geplaatst. Hun voetstukken hebben consoles die in hoofdzaak identiek zijn aan de consoles onder de tussentorens in Kaatsheuvel. Rocaille-elementen vindt men ook nog, gecombineerd met voluutranken, op de regels tussen de etages van de buitenvelden.\nBeide orgels hebben een gevleugelde cherubijnenkop op elk der hoeken van de onderkas, duidelijk verwant in vormgeving. Boeiend is te zien hoe de beeldhouwer op dit thema varieert bij de middentoren. In Kaatsheuvel ziet men daar een reusachtige met vruchtenranken behangen engelenkop, in Waspik kiest Peeters voor een speelsere noot: twee gevleugelde kopjes van putti ondersteunen hier de middentoren en lijken zich af te vragen waar de oorspronkelijke speeltafel is gebleven.\nTegen de pilasters tussen de velden zijn staande beelden geplaatst van musicerende engelen, links met een gitaar, rechts met een mandoline. Op de frontonsegmenten boven deze pilasters hebben zich in een bevallige houding fluitspelende engelen neergevleid. Op de middentoren koning David met harp, op elk der zijtorens gevleugelde putti die kennelijk van een blad muziekpapier zingen, waarbij \u00e9\u00e9n van beiden de maat slaat.\nEvenals te Kaatsheuvel laat Peeters hier zien, hoe goed hij de barok in de vingers heeft. In Waspik maakt het orgel nog deel uit van een Gesamtkunstwerk in dezelfde trant, dat laat zien wat een levende kracht de barok in het midden van de 19e eeuw nog kon zijn.",
  "Part07_109AmsterdamBuiksloot": "Dit is een kleinere variant van het front van het in 1843 gebouwde B\u00e4tz-orgel in de Amstelkerk te Amsterdam (deel 1840-1849, 144-146). Dat was op zijn beurt afgeleid van het rugpositief van het Utrechtse Domorgel (1831, deel 1819-1840, 274-277), waarvan het front was ontworpen door de architect T.F. Suys. De opbouw is vierdelig en omvat twee velden en twee ronde torens. De velden hebben minder pijpen dan in de Amstelkerk: acht in plaats van twaalf. Zij worden gescheiden door een zuil met kapiteel, die het traceerwerk in de bekronende spitsboog draagt.\nDe detaillering is in hoofdzaak gelijk aan die van de Amstelkerk, maar is hier en daar rijker. Onder de velden zijn twee panelen geplaatst van een S-vormig model met tootlijsten erboven. De erin aangebracht bladranken hebben dezelfde vorm als in de Amstelkerk, maar zijn rijker gedetailleerd. De bladmotieven in de torenkappen en de ruitvormige decoratie in de bovenlijsten van de velden zijn in vormgeving ook weer gelijk, maar plastischer van uitvoering. Dit geldt ook voor de vierpassen in het traceerwerk van de bekronende boog. Ook de bekroningen van de zijtorens zijn plastischer van vorm. Ten slotte mag nog worden gewezen op de zeer verfijnde transparante vleugelstukken met hun sierlijke rankwerk. Deze hebben in de Amstelkerk geen equivalent.\nTer Hart zou in 1860 nog een orgel bouwen met een dergelijk front, en wel in de Afgescheiden Kerk aan de Haarlemmerpoortstraat in Amsterdam, thans in de Gereformeerde Kerk De Ark in Amsterdam-Noord.",
  "Part07_110Beusichem": "Tijdens de bouw van de orgels in de Grote Kerk te Gorinchem (1851-1853) en de Oude Kerk te Delft (1853-1857) moet Witte tot de conclusie zijn gekomen dat het frontmodel van de rugpositieven van deze instrumenten bij uitstek geschikt was voor kleine en middelgrote orgels. Tussen 1858 en 1870 ontwerpt hij zeven orgelfronten van dit model. Daarbij past hij twee varianten toe: het eerste met een gedeelde middentoren, het tweede met een ongedeelde middentoren. Het eerste type heeft dus een bovenwerkfront, waarachter zich opmerkelijk genoeg alleen bij het oudste orgel van dit type, dat in Beusichem, ook daadwerkelijk een bovenwerk bevindt. De keuze voor de gedeelde of ongedeelde middentoren werd bepaald door de aan- of afwezigheid van een Prestant 8' op het tweede manuaal.\nDe eerste toepassing van dit fronttype dateert uit 1856. Toen werden namelijk tekening en bestek door de kerkvoogden van Beusichem goedgekeurd. Het betreft hier een orgel met een gedeelde middentoren met in beide etages maar liefst dertien pijpen. Dit is het enige orgel van dit type waarbij de frontindeling de inwendige opbouw van het instrument weerspiegelt.\nAfgezien van de gedeelde middentoren en de iets rijziger proporties, is de opbouw van het orgelfront gelijk aan die van de rugwerken te Gorinchem en Delft. Ook de ornamentiek is vrijwel identiek. Op de bovenlijsten van de velden ziet men dezelfde reeks klimmende S-voluten als in Gorinchem en Delft, terwijl ook de boogfriezen aan de pijpuiteinden en de tootlijsten bij de pijpvoeten daar hun equivalent hebben. De bekroningen van de torens bestaan ook hier uit door tootlijsten omgeven pijnappels. De consoles onder de torens vertonen omkrullend bladwerk, waaronder een rondgaande band en een bladwerkdruiper.",
  "Part07_111Blokzijl": "Een orgelfront van een betrekkelijk eenvoudig traditioneel model, bestaande uit een ronde middentoren, gedeelde even holle tussenvelden met parallel labiumverloop en ronde zijtorens.\nVan Loo had zijn opleiding gekregen bij zijn schoonvader Petrus van Oeckelen en heeft wellicht later nog gewerkt bij de gebroeders Scheuer die hij na hun vertrek naar Zuid-Afrika in zekere zin opvolgde. Noch de instrumenten van vader Scheuer noch die van zijn zoons hebben invloed gehad op dit frontontwerp. De orgels van de gebroeders Scheuer hebben altijd vlakke tussenvelden, rechte tussenlijsten en meestal een vrij hoge onderkas. Dit alles vindt men hier niet. Van een onderkas is geen sprake, de velden zijn hol en hun etages worden gescheiden door schuine lijsten.\nHeeft Van Loo's leertijd bij Van Oeckelen een stempel gedrukt op dit ontwerp? Van de thans bekende Van Oeckelen-orgels van voor 1858 heeft er niet \u00e9\u00e9n een dergelijke vijfdelige opbouw, maar een aantal van zijn instrumenten is verdwenen zonder ook maar een  spoor achter te laten. Hoe dit zij, in de decoratie is invloed van Petrus van Oeckelen onmiskenbaar aanwezig. De blinderingen boven in torens en tussenvelden zijn, met hun kwastjes in het midden en hun over de velden afhangende uiteinden, duidelijk ontleend aan diens werk. Men denke bijvoorbeeld aan de orgels in Smilde (1841, deel 1840-1849, 87-89), Garmerwolde (1851) en Saaxumhuizen (1852). De blinderingen bij de tussenlijsten in de velden lijken een gestileerde versie van wat de binnenste hoofdwerk-tussenvelden in Smilde en Garmerwolde te zien geven. Onder in de torens ziet men een gecompliceerd speels geheel van bladranken met daarin een bloem als pi\u00e8ce de r\u00e9sistance. Het snijwerk onder in de velden is hieraan verwant. De rijk bebladerde vleugelstukken, die niet verder doorlopen dan de bovenlijst van de balustrade, lijken sterk op het benedendeel van de vleugelstukken in Garmerwolde, een instrument waaraan Van Loo waarschijnlijk wel heeft meegewerkt. Hij zal vleugelstukken van deze vorm bij bijna al zijn orgels toepassen. Op de middentoren een lier, zoals Van Oeckelen die in zijn begintijd ook graag als bekroning gebruikte. Op de zijtorens twee forse engelen die hun armen voor de borst gekruist houden.",
  "Part07_112Breda": "Een monumentale en rijke versie van het door Loret regelmatig gebruikte fronttype met gebogen middenveld en twee zijtorens. Het combineert elementen van de orgels in Goirle en Utrecht, H. Geest (beide 1856). Aan het Utrechtse orgel herinnert de opzet van de middenpartij. Geen secundaire boogindeling, zoals in Goirle en bij het iets oudere orgel in Bavel (1855), maar wel een cherubijnenkop in het midden met daarboven een lier. Het labiumverloop heeft de vorm van een omgekeerde V. De zijvelden missen echter de boogvorm die in Utrecht zo opvalt en hebben weer dezelfde basisvorm als in Goirle. Anders dan in Goirle zijn zij echter hol, wat zich ter plekke in de onderkas voorzet. Typerend element zijn voorts de zware overhoeks geplaatste voluten. De plastische vormen van deze zijvelden herinneren sterk aan de zijvelden van het eveneens door Loret gebouwde orgel in de St-Theresia in Den Haag (1851).\nEr zijn meer overeenkomsten te vinden met het Haagse orgel, al is de decoratie in Breda soberder. De hoekconsoles in de onderkas hebben bij beide orgels vrijwel dezelfde vorm. Zo ook de consoles onder de zijtorens met hun karakteristieke schelpmotief en de ronde uitsparing in het eronder aangebrachte paneel. De stijlen van de torens zijn hier tot pilasters getransformeerd en niet zoals in Den Haag tot zuilen, maar wel zien wij hier dezelfde spitse bogen die als blindering dienst doen en in de torenkappen penetreren. Ook hun decoratie met bladwerk en krullen lijkt sterk op die van het Haagse orgel. Het Haagse orgelfront is vervaardigd door de Leuvense beeldhouwer Charles Geerts. Gezien de grote overeenkomsten lijkt het aannemelijk dat ook de orgelkas in Breda een werkstuk van diens hand is. Toch ligt daar een probleem. Het orgel werd geplaatst in 1858, maar Geerts was reeds in 1855 overleden. Het orgel werd echter door het Bredase kerkbestuur uit voorraad aangekocht. Het had dus al een tijd in de werkplaats van Loret gestaan, zodat het snijwerk zeer wel nog door Geerts kan zijn vervaardigd.\nNog enige details: de torenstijlen zijn hier tot pilasters getransformeerd, evenals bij het oudste Nederlandse voorbeeld van dit fronttype in Bavel. Boven het middenveld ziet men de bij de Loret-orgels van dit model gebruikelijke C-voluten met gestileerd bladwerk dat enigszins herinnert aan de 'hogels' in Nieuw-Vossemeer (1854). Vergelijkbare voluten, maar dan met een rijkere decoratie van hetzelfde stramien ziet men boven de zijvelden. Op de beide torens bazuin blazende engelen.",
  "Part07_113Buurmalsen": "Dit orgel dat de tweede zoon van C.F.A. Naber bouwde tezamen met Karel van Puffelen doet duidelijk denken aan het werk van Naber Senior. Dit wordt vooral bewerkstelligd door de acanthusbladeren in de torenkappen, terwijl ook de verdere decoratie aan diens werk herinnert. Er zijn echter belangrijke verschillen: de zijtorens bevatten slechts vijf pijpen in plaats van de gebruikelijke zeven, terwijl de gedeelde tussenvelden hol zijn, wat bij Naber Senior vrijwel nooit voorkomt. Daardoor maakt het orgel een slanker en sierlijker indruk.\nDe blinderingen vertonen een vrij sterke overeenkomst met het snijwerk dat Naber Senior bij zijn laatste orgels heeft toegepast. De S-ranken tussen de etages van de velden en beneden in de velden komt men zelfs in diens gehele oeuvre tegen. De gekoppelde S-voluten onder in de middentoren hebben hun equivalent in Holten (1855), terwijl de gekoppelde C-voluten aan de pijpvoeten in de zijtorens bij dat orgel ook deel uitmaken van de decoratie van de zijtorens. De bebladerde tak boven de tussenvelden lijkt weer enigszins op die in Uitwijk (1852). De bovenblinderingen van de torens vertonen een samenstel van diverse voluutvormen. Op de middentoren twee S-ranken die bijeenkomen bij een lier, een verre echo van de befaamde Naber-krul. De vleugelstukken met hun S-ranken zijn ook typisch Naberiaans. De consoles onder de torens hebben omkrullend bladwerk, maar missen de voor het oudere werk van Naber kenmerkende dubbele bladkransen.",
  "Part07_114Driebergen": "Toen de oud-katholieke parochie van Amersfoort in 1928 een nieuw kerkgebouw betrok, kreeg het door Witte gebouwde orgel bij de herplaatsing een nieuw front. In 1979 werd het orgel aan een particulier verkocht en veranderde het andermaal van front. Dit keer werd het een vrije interpretatie van het oorspronkelijke front. Bij de plaatsing in Driebergen werd het orgel voorzien van het vierde front in zijn geschiedenis. Dit is gebaseerd op het oorspronkelijke front, maar van een exacte reconstructie kan men toch niet spreken.\nIn oorsprong was dit instrument een balustrade-orgel. De frontopbouw was een unicum in het werk van het Huis Witte. Het front was vijfdelig, maar had een verlaagde middentoren, die tevens aan de onderzijde hoger aanzette dan de aangrenzende tussenvelden en zijtorens. Genoemde velden waren vlak en ongedeeld en hadden naar buiten aflopende labia. Waarom Witte hier de middentoren een voor zijn doen zo ongebruikelijke vorm gaf, is niet duidelijk.\nBlinderingen waren alleen aan de pijpuiteinden aangebracht. Volgens de ontwerptekening bestonden zij uit golfranken, zoals die door het huis B\u00e4tz-Witte in die tijd vaker werden toegepast.\nBij het ontwerpen van het huidige front heeft men zich verschillende afwijkingen van het originele concept veroorloofd. In verband met de gelijkvloerse plaatsing werd het orgel voorzien van een onderkas. Bij het oorspronkelijke front was aan de onderzijde een vrij uitgesproken horizontale afsluiting aangebracht in de vorm van een smalle opgelegde lijst onder de velden en de middentoren en over de voetlijsten van de zijtorens. Deze lijst ontbreekt thans. Ook zijn de tussenstijlen breder. Velden en middentoren zweven wat verdwaald rond in een witte vlakte. De bovenlijsten van de middentoren waren oorspronkelijk geprofileerd. terwijl eronder blinderingen waren aangebracht. De huidige bovenlijsten zijn wel erg iel, terwijl blinderingen hier ontbreken. Misschien is dit slechts provisorisch. De middentoren had oorspronkelijk een knopvormig bovendeel, bekroond door een vaas. Ook dit ontbreekt thans, waardoor de toren erg afgeknot aandoet. Thans zijn wel blinderingen aan de pijpvoeten aangebracht. Alle blinderingen zijn opgebouwd uit brede S-voluten, geheel anders dus dan de golfranken van Wittes ontwerp. Om kort te gaan: wij hebben hier te maken met een herinterpretatie van een Witte-front, niet met een reconstructie.",
  "Part08_001Joure": "Een uiterst gecomprimeerde variant van de door de Van Dams voor het eerst in Achlum (1854) toegepaste middentoren met velden. In de eerste plaats werd de torenpartij in hoogte gereduceerd, zodat de torenvelden tweedelig werden in plaats van driedelig. Verder werden, wat veel belangrijker was, toren en velden tot \u00e9\u00e9n flauw gebogen middenpartij gecombineerd. Aan dit geheel werd aan beide zijden een breed veld toegevoegd met een S-vormige welving. Wat de aanleiding tot deze vormgeving is geweest, is niet zeker. In Joure vormt echter de middenpartij van de orgelgaanderij tevens het klankbord van de preekstoel. Misschien dat men de vorm van het orgel aan die van het klankbord heeft willen aanpassen. De Van Dams hebben dat eerder gedaan. Men denke aan de orgels van Leeuwarden, Westerkerk (1847) en Pietersbierum, thans te Hoogkerk (deel 1840-1849, 332-334). Feit is dat de Van Dams hierna nog maar \u00e9\u00e9n identieke versie van dit frontschema hebben ontworpen en wel voor Lippenhuizen (1859). Het in 1866 gebouwde orgel van Nijehaske krijgt een front van ongeveer dezelfde opzet, waarbij echter de toren als zelfstandig element zijn rechten herneemt.\nOpvallend aan de zijvelden is hun S-vormige welving. Misschien dat in aansluiting daaraan ook hun bovenlijsten een S-vorm hebben gekregen. De velden worden opzij afgesloten door stijlen met brede afdekking waarop een opzetstuk. Dat maakt het aannemelijk dat de velden zijn ontleend aan de zijvelden van de orgels van het type Hitzum (1855, deel 1850-1858, 235-237) of Oudwoude (1856, deel 1850-1858, 303-304).\nDe decoratie is tamelijk sober. Onder in de zijvelden zijn gekoppelde S-voluten te zien, bovenin dito C-voluten. Bij de torenvelden overheerst de S-vorm. Aan de pijpvoeten in het middenveld ziet men aan beide zijden twee C-voluten, de buitenste met de bekende omkrullingen, die elkaar in het midden ontmoeten bij een kleine palmet. Boven in het middenveld ziet men S-ranken. Op het middenveld is een opzetstuk aangebracht, bestaande uit gekoppelde voluutvormen met in het midden een lier. De vleugelstukken vertonen S- en C-ranken en herinneren enigszins aan een G-sleutel.",
  "Part08_002Kimswerd": "Dit vijfdelige orgelfront met gedeelde ronde middentoren en ronde zijtorens is nauw verwant aan het fronttype met gedeelde middentoren dat gedurende enige tijd regelmatig werd toegepast door de Van Dams, het laatst in 1847 in de Hervormde kerk te Bovenkarspel, thans Haastrecht, Hervormde kerk (deel 1840-1849, 308-310). Men lette behalve op de algemene opzet ook op het labiumverloop in de tussenvelden. Terwijl de Van Dams bij hun toepassingen van dit fronttype de tussenvelden zowel vlak als hol maakten, zijn deze bij Hardorffs versies ervan steeds hol. De manier waarop Hardorff deze velden in Kimswerd gestalte geeft, is wel heel uitzonderlijk. Tussen de etages brengt hij panelen aan met nissen waarin beelden van bazuinblazende engelen zijn opgesteld.\nEen duidelijk verschil met de Van Dams is te zien in de manier waarop de tussenvelden aan de bovenzijde worden afgesloten. De Van Dams gebruiken hier in deze tijd altijd gesloten gebogen lijsten. Hardorff brengt hier echter rankwerk aan, bestaande aan de bovenzijde uit een S-rank en daaronder een tot de S-vorm neigende C-rank. De bovenblinderingen van de middentoren bestaan uit twee S-ranken waar C-ranken doorheen gevlochten zijn. Bij de zijtorens ziet men in elk van beide hoeken kelkvormig gesplitste ranken die door een slinger met elkaar zijn verbonden. Aan de pijpvoeten in de torens vindt men hoekranken van dezelfde vorm, die hier echter op zichzelf blijven. In het midden zijn twee gekoppelde figuren te zien van een model dat zich het best laat omschrijven als een S-rank die naar buiten toe zich in drie vertakkingen splitst en daar is voorzien van omkrullingen, zoals ook de Van Dams ze graag toepasten. De overige blinderingen zijn eenvoudige varianten van het snijwerk in de torens. De vleugelstukken zijn opgebouwd uit verschillende S-ranken met bovenin ook weer de typische omkrullingen, een en ander duidelijk verwant aan Kubaard. Onder de torens tamelijk vlakke bladconsoles. Op de torens beelden van de goddelijke deugden: van links naar rechts geloof, liefde en hoop.",
  "Part08_003Klimmen": "In veel opzichten lijkt dit orgel op het in 1856 door dezelfde firma gebouwde instrument in Eijsden-Breust (deel 1850-1858, 277-279). Ook hier ziet men een vijfdelig fronttype dat teruggaat op de Luikse orgelbouwtradities van de late 18e eeuw. Het is echter minder sierlijk doordat hier de onderkas niet is ingesnoerd en doordat de drie torens zeven pijpen hebben, zulks in overeenstemming met de Noord-Nederlandse traditie. Merkwaardig is dat de kap en de onderlijsten van de middentoren van facetten zijn voorzien, iets dat bij Pereboom & Leijser verder niet voorkomt. Vreemd is ook het onregelmatige labiumverloop in de velden, dat men verder bij deze orgelmakers ook niet zal aantreffen. Misschien is de vergroting van 1862 daar debet aan.\nDe decoratie vertoont een eigenaardige tweeslachtigheid. Wij zien hier weer de rondgaande lijsten om de torenconsoles, terwijl de gevlochten bloemenslingers op de bovenlijsten van de velden een wat rijkere versie zijn van het soortgelijke ornament in Breust. De uit gebundelde stengels samengestelde vleugelstukken hebben eveneens in Breust hun equivalent. Aardig zijn de engelenkopjes met daarvan afhangende guirlandes op de torenstijlen. Alles in typisch vroeg 19e-eeuwse, hier en daar iets neobarok aandoende vormen. Volstrekt niet in overeenstemming daarmee zijn de vlakke metalen torenblinderingen, die alleen met rondboogjes zijn gedecoreerd. Toch zullen zij wel origineel zijn, aangezien Pereboom & Leijser een dergelijke decoratie in deze jaren wel vaker toepassen.",
  "Part08_004Landgraaf-nieuwenhagen": "Dit orgel behoort, evenals de instrumenten in Kerkrade (1848, deel 1840-1849, 335-338) en Brunssum (1857, deel 1850-1858, 318-320), tot de filiatie van het in 1845 gebouwde M\u00fcller-orgel in de Hervormde Kerk te Gulpen (del 1840-1849, 234-235). In het oeuvre van de M\u00fcllers vindt men rijke varianten van dit fronttype, zoals de juist genoemde, maar ook zeer sobere. Tot de laatste groep behoort het in 1849 gebouwde orgel in het Duitse Lommersum. In Gulpen bestaan de blinderingen in de torens uit een tamelijk gesloten rasterwerk, dat men terugvindt in de bovenlijsten van de velden. In Lommersum wordt uit dit gesloten karakter de volledige consequentie getrokken. Alles wat in Gulpen rasterwerk vertoont, is in Lommersum dicht gemaakt: gesloten bovenlijsten, gesloten bogen in de torens. Om het aldus tot stand gebrachte strakke geheel iets te verzachten zijn aan de pijpuiteinden reeksen transparante boogjes aangebracht.\nDe orgelkas in Nieuwenhagen, die werd vervaardigd door de plaatselijke schrijnwerkers Pieter Bellings en Pieter Jozef Vaessen, is sterk verwant aan die te Lommersum en heeft eveneens gesloten bovenlijsten en torenblinderingen, terwijl ook de verhoogde frontstokken in de velden met hun brede vlakke panelen opvallen. Verder is alles hier weer wat frivoler geworden. Men zie bijvoorbeeld de iets opwippende kap van de middentoren en de uitkragingen op de zijtorens en vooral natuurlijk de decoratie.\nEvenals in Kerkrade en Brunssum hebben de stijlen van torens en velden kapitelen gekregen, hier in corinthische stijl. Ook de blinderingen maken hier hun rentr\u00e9e. In de middentoren ziet men vanuit de zijkanten naar elkaar toebuigende bladeren, gedeeltelijk in de vorm van een C-voluut. In de tussenvelden zijn S-ranken aangebracht en in de zijtorens aan beide zijden brede bladeren met in het midden een kleiner blad. Op de middentoren een guirlande met bloemen en vruchten, op de zijtorens opzetstukken uit S-ranken. De console onder de middentoren is zo breed dat men van een soffiet zou kunnen spreken. Evenals de consoles onder de zijtorens is deze voorzien van tamelijk vlak uitgevoerd bladwerk.",
  "Part08_005Lutten": "Dit orgel vertoont in zijn frontopbouw grote overeenkomsten met het in hetzelfde jaar opgeleverde instrument in de Doopsgezinde Kerk te Blokzijl (deel 1850-1858, 358-359). Wij zien dan ook een vijfdelige opbouw met drie ronde torens en enigszins holle gedeelde tussenvelden, alles van ongeveer dezelfde opzet. Het orgel in Lutten is echter rijziger dan dat in Blokzijl omdat in Lutten de Prestant 8' vanaf C in het front staat. Een ander verschil wordt gevormd door de verkroppingen in de onderlijsten.\nDe decoratie is verwant aan die in Blokzijl. De bovenblinderingen bestaan hier ook uit draperie\u00ebn, die over de pijpen afhangen. Zij hebben in de torens twee kwasten. In de middentoren ziet men echter nog een ander element dat in de verte doet denken aan de hangende palmetten zoals die ondermeer werden toegepast door de orgelmaker Kam. De benedenblinderingen in de torens geven, evenals te Blokzijl, een tamelijk gecompliceerd rankwerk te zien, met een bloemachtig element in het midden. In Lutten heeft dat echter geschulpte randen, die herinneren aan de schuimdecoratie van het rococo. Ook de decoratie van de tussenlijsten tussen de etages van de velden heeft vormen die lijken te zijn ontleend aan het rococo, al is de hoofdvorm nog wel vergelijkbaar met Blokzijl. De benedenblinderingen van de velden bestaan alleen uit rankwerk, verwant aan dat onder in de torens, maar dan zonder de rococo-achtige elementen. Onder de torens omkrullend bladwerk, waarin bij de middentoren een druiventros is aangebracht. Vleugelstukken ontbreken thans. Op de middentoren een lier van hetzelfde model als in Blokzijl. De beelden op de zijtorens zijn in 1969 verwijderd.\nBij de bespreking van het orgel in Blokzijl bleek dat Van Loo in zijn decoratie in sterke mate schatplichtig was aan Petrus van Oeckelen. In Lutten is de verwantschap met diens decoratieve repertoire nog wel waarneembaar, maar toch minder uitgesproken. Alleen in de Plantagekerk te Zwolle zal Van Loo nog een orgel tot stand brengen met een vijfdelig front (1866). Zijn drie andere orgels hebben een zevendelige frontopbouw.",
  "Part08_006Nieuwveen": "Bij dit orgel cre\u00ebert Knipscheer een fronttype dat in de komende jaren bijna zijn handelsmerk zal worden. Uitgangspunt is het fronttype van Uithoorn (1836, deel 1819-1840, 340-342) en Sassenheim/Nieuwerkerk (1837, deel 1819-1840, 347-349). Typerend voor deze orgels zijn een vijfdelige opbouw met ronde middentoren, spitse zijtorens van vijf pijpen en tussenvelden met tegengesteld labiumverloop, schuine afscheidingen tussen de etages van de velden en schuine, vrij steile bovenlijsten.\nIn Nieuwveen neemt hij dit model in hoofdzaak over, met \u00e9\u00e9n belangrijk verschil. De zijtorens die ook hier vijf pijpen bevatten, hebben nu een rond model gekregen. Aan dit vormprincipe zal hij zich voortaan in hoofdzaak houden. Alleen bij de orgels in de Oud-Katholieke Kerk in Aalsmeer (1864) en de Doopsgezinde Kerk in De Rijp, thans in de Hervormde Kerk in Watergang (1874), zal hij nog spitse zijtorens toepassen, al bestaat bij het laatste orgel enige onzekerheid over wat Knipscheers auteurschap.\nDe decoratie is betrekkelijk eenvoudig. De bovenblinderingen in torens bestaan uit brede draperie\u00ebn, met kleinere draperietjes verrijkt. Boven de tussenvelden zijn zeer brede gevlochten plantenslingers aangebracht. Vergelijkbare slingers zijn te vinden in Vreeland (1852, deel 1850-1858, 155-157), maar dan veel bescheidener van omvang. De blinderingen aan de pijpvoeten bestaan uit geabstraheerde plantaardige motieven; in de torens in hoofdzaak opgebouwd uit C-voluten waarbij in de zijtorens vormen zijn te zien die herinneren aan ionische voluten. Onder in de velden ziet men een tweedelige rank, voorzien van stengels met omkrullingen. Dit type versiering werd door verscheidene orgelmakers, waaronder de Van Dams, gebruikt. De lijsten tussen de etages van de velden hebben de vorm van een S-voluut met krullen. Vergelijkbare lijsten treft men aan in Vreeland, maar hier zijn ze veel forser uitgevoerd. De consoles onder de torens hebben een soort lotusvorm. Aardig detail zijn nog de rozetten in de kappen van de torens, een element dat herinnert aan het vroege werk van Jonathan B\u00e4tz.\nAandacht verdienen nog de vleugelstukken. Zij bestaan uit een forse S-voluut met bladwerk, die beneden eindigt in een krul met rozet en aan de bovenzijde wordt afgesloten door een brede lijst waarboven nog rankwerk is aangebracht. Vleugelstukken van deze vorm past Knipscheer hier voor het eerst toe. Meer nog dan de hoofdopzet van dit orgelfront zullen deze vleugelstukken het handelsmerk van het huis Knipscheer worden. Op het orgel beeldjes van David en twee bazuin blazende engelen, van een model dat Knipscheer, maar hij niet alleen, veelvuldig gebruikt.",
  "Part08_007Nistelrode": "Een zeer opmerkelijk orgelfront, bestaande uit een hoofdwerk en een onderpositief. Voorzover bekend past Matthieu van Dinter dit hier voor het eerst toe. De opbouw van het hoofdwerk is eenvoudig en typerend voor het andere werk van Van Dinter en zijn streekgenoten. Een ronde middentoren wordt geflankeerd door achtereenvolgens vlakke ongedeelde tussenvelden, met naar opzij aflopende labia, en ronde zijtorens. Het onderpositief biedt aan dit geheel een duidelijk contrast: het is geheel vlak en bestaat uit een breed middenveld met V-vormig labiumverloop en twee smalle vlakke zijtorens.\nWat het orgel vooral bijzonder maakt is de decoratie. Deze is met name bij de zijtorens van het hoofdwerk wel zeer ongebruikelijk. Er zijn geen eigenlijke torenkappen, alleen een weelderige hoeveelheid bladwerk waaruit muziekinstrumenten opduiken. Een dergelijke vormgeving kan Van Dinter maar aan \u00e9\u00e9n bron hebben ontleend: het orgelfront, afgebeeld door de 18e-eeuwse Franse orgelexpert Dom B\u00e9dos in het in 1766 verschenen eerste deel van zijn werk L'art du facteur d'orgues (plaat XXXII-XXXIII). Het door Dom B\u00e9dos afgebeelde orgel heeft een hoofdkas en een Positief. Het hoofdwerk is negendelig en heeft vijf torens, waarvan de buitenste de hoogste zijn en de tussentorens de laagste. Het Positief is vijfdelig met een verlaagde middentoren. Opvallend is dat de stijlen tussen torens en velden bij hoofdkas en positief zo smal zijn dat zij nauwelijks opvallen.  De decoratie kan men het best omschrijven als laat-rococo, met een sterk plantaardige inslag. Voorzover bekend is in Frankrijk in de tijd van Dom B\u00e9dos nooit een orgel met een dergelijk front tot uitvoering gekomen. Ook later heeft het slechts zelden navolging gevonden. In 1852 werd het rugpositief vrij letterlijk nagevolgd in een orgel voor de St-Jozefkapel van de bekende bedevaartskerk in Cz\u0119stochowa. Het enige tot dusverre bekende andere voorbeeld van een navolging is het orgel in Nistelrode van Matthieu van Dinter.\nWat hem ertoe gebracht kan hebben voor zijn orgel in Westerblokker bij Dom B\u00e9dos te rade te gaan, is helaas niet bekend. Letterlijk navolgen doet hij diens ontwerp zeker niet. In de hoofdvorm al niet en in de decoratie evenmin. Het is meer de geest ervan die hij en zijn helaas nog onbekende beeldsnijder hebben willen benaderen. Dat hebben zij in ieder geval bij het hoofdwerk gedaan, door in navolging van Dom B\u00e9dos de stijlen zeer smal te maken, zodat zij nauwelijks opvallen; de plastische werking van de pijpen wordt daardoor vergroot. Bij het onderpositief doen zij dat niet; daar zijn de stijlen juist tamelijk fors. Misschien ook hier weer de behoefte aan contrast tussen de twee fronten?\nDe sterkste overeenkomst met Dom B\u00e9dos vinden wij bij de bekroningen van de zijtorens van het hoofdwerk. Laten wij die eens nader bezien. Bij Dom B\u00e9dos zien wij daar aan beide zijden forse naar binnen krullende elementen, waaruit naar binnen een C-voluut ontspruit en naar buiten een gestileerde bladrank. Tussen de krullen ziet men gestileerd bladwerk en daarboven een muziekinstrumententrofee. De vormen in Nistelrode hebben dezelfde werking, maar zijn anders. Bij Dom B\u00e9dos wordt de figuur van buiten af opgebouwd, bij Van Dinter van binnen uit. Men ziet een staand gestileerd plantaardig element, waaruit aan beide zijden C-ranken ontspruiten, en daaronder een figuur die herinnert aan een ionisch kapiteel. Uit deze twee basisfiguren ontspringt aan de zijkanten nog rankwerk. Dit geheel wordt dan bekroond door muziekinstrumenten, waartussen nog plantenranken te zien zijn, wat overigens ook bij Dom B\u00e9dos het geval is. Bij de middentoren is dezelfde figuur in een wat gecomprimeerder versie te zien, hier afgesloten door een zeer smalle torenkap, waarboven enige muziekinstrumenten. Van deze toren hangt aan beide zijden een gedeeltelijk bebladerde C-voluut af, waaruit een wat gecompliceerd systeem van C- en S-ranken voortkomt, hier en daar zelfs dooreen geknoopt, dat de bovenblindering van de velden vormt. Een C-voluut vindt men op die plaats ook bij Dom B\u00e9dos, maar de detaillering is bij hem geheel anders.\nHet ontwerp van Dom B\u00e9dos heeft geen vleugelstukken. Het hoofdwerk in Nistelrode heeft ze wel. Zij vertonen een opmerkelijk samenstel van S-ranken en C-voluten, hier en daar in gestileerde plantaardige vormen, maar af en toe neigend naar rococo schuim- en schelpvormen. De vormen die men bij Dom B\u00e9dos aan de pijpvoeten aantreft, zouden hier enige inspiratie geleverd kunnen hebben. De benedenblinderingen in de torens bestaan uit sterk gestileerde bladranken, die in het midden eindigen in een krul, en die bij een gestileerd bloemmotief bij elkaar komen. Opmerkelijk zijn de gedeeltelijk opengewerkte consoles onder de torens. Men ziet een geschulpte bladrand, op de hoeken met omkrullende bladeren waaronder een samenstel van C-voluten, dat in het midden bijeenkomt bij het hoofdornament: een soort cartouche, opgebouwd uit C-voluten, en van onderen afgebiesd met een bladrand. Merkwaardig zijn de benedenblinderingen van de tussenvelden, beide bestaande uit een C-voluut en verder wat moeilijk te benoemen deegachtige vormen.\nDe bekroningen van de zijtorens van het positief zijn van buiten naar binnen opgebouwd. Uit bladelementen uit de stijlen komen twee C-voluten voort die bovenaan een soort gotische kielboog vormen, bekroond door een asymmetrisch driedelig plantaardig motief. Verder naar beneden vertakken zij zich in rijk bladwerk, waarin ook weer C-voluten voorkomen. C-voluten zijn ook het hoofdelement in de verdere decoratie. Twee gekoppelde C-voluten, die in het midden samenkomen bij een soort Franse lelie, vormen de bovenlijst van het middenveld. Om het pijpveld een boogvorm te geven zijn onder genoemde lijsten ranken en C-voluten aangebracht. Gekoppelde voluten vormen eveneens de blinderingen aan de pijpvoeten. De vleugelstukken bestaan uit voluutvormen en gestileerde bladmotieven. Zij eindigen beneden in een luchtige voluutfiguur.\nMen mag het orgelfront in Nistelrode wel uniek noemen. De inspiratiebron is overduidelijk het bekende frontontwerp van Dom B\u00e9dos. Diens vormenrepertoire is hier nergens letterlijk gecopi\u00eberd, maar de hier werkzame beeldsnijder heeft de geest ervan gevat en in een eigen vormentaal opnieuw tot leven gebracht.",
  "Part08_008Oldebercoop": "Dit laatste door de gebroeders Scheuer gebouwde orgel lijkt wel op zijn voorgangers in Kuinre (1856, deel 1850-1858, 296-297) en Den Hoorn (1857, deel 1850-1858, 325-326), maar vertoont toch een aantal opmerkelijke verschillen. De opzet is gelijk: vijfdelig met drie ronde torens en vlakke gedeelde tussenvelden met parallel labiumverloop. Van een hoge onderkas, zoals in Kuinre en Den Hoorn, is hier echter geen sprake, zodat dit orgel een geheel andere visuele werking heeft.\nEr zijn ook verschillen in de decoratie. In de eerste plaats heeft het orgel, in afwijking van de meeste orgels van vader en zonen Scheuer hier blinderingen aan de pijpvoeten, al zijn zij zeer bescheiden; zij laten S-ranken zien. Het verdere blinderingssnijwerk is helemaal niet bescheiden; het valt op door zijn vlezige karakter, heel anders dan de metalige vormen die het snijwerk in Kuinre en Den Hoorn kenmerken. Bij genoemde orgels ziet men bij de scheidingen tussen de etages een rechte lijst met rankwerk eronder. De eigenlijke lijst is hier verdwenen: wij zien hier fors rankwerk in de vorm van een liggende driehoek.\nBoven in de middentoren is een vrij rijk samenstel van bladwerk aangebracht, waarin de S-vorm domineert. S-vormen geven ook de toon aan in de zijtorens, maar daar is alles veel abstracter geworden. Boven de tussenvelden ziet men een soort Franse lelie met gebogen stengel, waarbij enige gestileerde ranken aansluiten. De velden worden ook hier aan de bovenzijde  afgesloten door een liggende voluut met een langs de torenstijl afhangend lint, zoals reeds in Holwerd (1852, deel 1850-1858, 124-127) was te zien. De vleugelstukken vertonen, zoals in Holwerd en Rijssen (1856, deel 1850-1858, 305-308), de vorm van een stengel die door bladranken wordt omstrengeld. Ook hier valt het vlezige karakter van het snijwerk op. Dat laatste geldt ook voor het forse bladwerk in de torenconsoles.",
  "Part08_009Opijnen": "Dit orgel heeft ongeveer dezelfde frontopbouw als het even oude instrument in Enspijk: (deel 1850-1858, 368-369) een ronde middentoren van zeven pijpen, ronde zijtorens met vijf pijpen en gedeelde vlakke tussenvelden, waarvan de etages worden gescheiden door rechte tussenlijsten, een element dat Knipscheer hierna niet meer zal toepassen. Ofschoon de labia in boven- en benedenvelden beide naar het midden aflopen, zijn zij niet geheel parallel.\nHet grote verschil met Enspijk is gelegen in de decoratie. Deze is in Opijnen rijker. De blinderingen in de middentoren bestaan uit bebladerde C-voluten. In de zijtorens ziet men naast elkaar twee verdubbelde, enigszins bebladerde C-voluten, waarvan in de hoeken een figuur van ongeveer dezelfde vorm afhangt. Deze blinderingen doen enigszins aan als een opengewerkte versie van de draperie\u00ebn die Knipscheer vaker als bovenblindering gebruikt, onder meer in het even oude orgel in Nieuwveen. In de torenkappen rozetten, zoals ze ook in Nieuwveen (1858) zijn te vinden. Boven de velden ziet men een opklimmende bladrank in een zich vertakkende S-vorm. De rechte lijsten tussen de etages van de tussenvelden worden omraamd door eenvoudig bladwerk. Aan de pijpvoeten zijn geen blinderingen aangebracht. Opmerkelijk en voor Knipscheer ongebruikelijk zijn de vleugelstukken. Aan de bovenzijde ziet men een soort lint met een knoop erin. Daaraan is een rijk samenstel van sterk geabstraheerde voluutranken opgehangen, waarbij in het benedengedeelte een figuur opvalt die herinnert aan een G-sleutel. Op de middentoren bevindt zich een lier, geplaatst op een bladelement en geflankeerd door twee oorvormige C-voluten en twee S-vormig uitlopende ranken. Op de zijtorens zitten bazuin blazende engelen. De consoles onder de toren bevatten vlak acanthusbladwerk.",
  "Part08_010Overlangel": "De inspiratiebron van dit opmerkelijke neogotische orgelfront is gemakkelijk te vinden: het rugwerkfront van het in 1831 door de gebroeders B\u00e4tz gebouwde Utrechtse Domorgel, waarvan het front werd ontworpen door de architect T.F. Suys (deel 1819-1840, 274-277). De enorme bekronende wimberg maakt dat terstond duidelijk. Ook de indeling van beide fronten is in grote lijnen identiek: twee brede ongedeelde vlakke velden in het midden, geflankeerd achtereenvolgens door gedeelde smalle velden, eveneens vlak, en zijtorens.\nSmits neemt, zoals te verwachten, het Utrechtse concept niet klakkeloos over, maar wijzigt het op verschillende punten. In de eerste plaats maakt hij het geheel smaller waardoor de verticale werking wordt versterkt. Ook de andere aanpassingen komen uit dat streven voort. Zo overhuift de wimberg hier alleen de twee middenvelden, terwijl in Utrecht ook de zijvelden onder haar hoede vallen. De middenvelden zelf zijn smaller en krijgen een ander labiumverloop. In Utrecht vormen de labia van beide middenvelden een gedrukte boog, in Overlangel vertonen zij beide een naar beneden doorbuigende, naar buiten toe aflopende lijn. De zijvelden zijn hier zeer veel smaller geworden en hebben een V-vormig labiumverloop. Ze worden niet gescheiden door rechte lijsten, zoals in Utrecht, maar door spiegelbeeldig op elkaar geplaatste bogen die tezamen een X-vormige figuur vormen. Verder worden de velden aan de bovenzijde afgesloten door een kleine wimberg, geflankeerd door pinakels. De zijtorens ten slotte zijn hier vlak geworden en gereduceerd tot drie pijpen, waarboven drie kleine wimbergen en een spits met hogels, die van een zekere afstand toch een ronde torenvorm suggereert. Aan de zijkanten twee pinakels. Men lette nog op de fraaie facetten in de zijtorens.\nDe wimberg van de middenpartij wijkt in haar detaillering ook af van Utrecht. De gebogen bovenlijst van de velden in Utrecht blijft hier achterwege, waardoor de twee spitsbogen boven de velden direct bij het pijpwerk aansluiten. Tussen deze beide bogen is, evenals in Utrecht, een rozet aangebracht, hier niet met zeslobbig traceerwerk, maar met een wentelende figuur opgebouwd uit drie visblazen. De figuur daarboven is een interessante, waarschijnlijk exclusief neogotische variant op de zogeheten driestraal (vergelijk Noordwijkerhout, St-Victor, 1856, deel 1850-158, 300-302). In de onderkas een spitsboogdecoratie waarboven een reeks vierkanten met vierpasdecoratie.\nAl dit snijwerk is, evenals dat in Schijndel (1852, deel 1850-1858, 139-142), tamelijk vlak van vorm en komt dus vrij duidelijk uit een neoclassicistisch geschoold brein. Zeker niet vlak zijn de hogels op de centrale wimberg, de kruisbloemen boven de tussenvelden en op de torens, en vooral de kolossale kruisbloem boven de middenpartij. Hier heeft de helaas onbekende beeldsnijder willen demonstreren hoe goed hij de gotiek in de vingers had, waarlijk gotischer dan de gotiek en daarmee zeer typerend voor de vroege fase van de neogotiek.\nSmits zou in 1866 in Macharen nog een tweede iets eenvoudiger versie van dit frontmodel tot stand brengen.",
  "Part08_011Puttershoek": "Tussen 1858 en 1870 ontwierp C.G.F. Witte zeven orgels met een front gebaseerd op de rugpositieven van de orgels in Gorinchem (1853, deel 1850-1858, 160-164) en Delft (1857, deel 1850-1858, 321-324). Twee varianten zijn daarbij te onderscheiden: de eerste met een gedeelde middentoren (oudste voorbeeld Beusichem, 1858, deel 1850-1858, 355-357), de tweede met een ongedeelde middentoren (oudste voorbeeld Puttershoek, 1858). Het front van dit orgel herhaalt inderdaad op bescheiden schaal de opbouw van genoemde rugpositieven: ronde middentoren, gedeelde tussenvelden met forse schuine bovenlijsten, rechte scheidingslijsten tussen de etages en ronde zijtorens. Bij vrijwel alle orgels van dit type is de voetlijst van de middentoren iets hoger geplaatst dan de lijsten van de zijtorens. In Puttershoek liggen zij op \u00e9\u00e9n lijn, wat zal samenhangen met de betrekkelijk geringe voor het orgel beschikbare plaatsruimte. Bij een niet uitgevoerd ontwerp voor de Hervormde Kerk te Noordwelle (1866) zal Witte dit herhalen.\nOp de schuine bovenlijsten ziet men de uit Gorinchem en Delft bekende opklimmende S-ranken, terwijl ook de boogfriezen aan de pijpuiteinden en de tootlijsten aan de pijpvoeten in de torens gelijk zijn aan de decoratie van genoemde rugwerken. Wij zien hier echter ook enige verschillen die kenmerkend zullen blijven voor het 'Gorinchem-model' met ongedeelde middentoren. Aan de pijpvoeten in de velden zijn in plaats van tootlijsten eenvoudige golfranken te zien, terwijl de bekroningen van de torens, bestaande uit pijnappels, de tootlijsten missen die in Gorinchem en Delft en ook in Beusichem zichtbaar zijn. De consoles onder de torens zijn minder volumineus dan bij de zojuist genoemde orgels.",
  "Part08_013Deventer": "Een neogotisch orgelfront van een type dat in Nederland niet vaak is te vinden, maar in Belgi\u00eb en Frankrijk regelmatig voorkomt. Aangezien de gebroeders van der Aa beiden meubelmaker waren, ligt het voor de hand dat zij de orgelkas zelf hebben vervaardigd. Of zij de kas ook hebben ontworpen, is niet zeker. Dat werd gekozen voor een neogotische vormgeving, hangt samen met de bouwstijl van de kapel van het Groot-Seminarie te Hoeven, waarvoor het orgel oorspronkelijk was bestemd.\nWij zien een driezijdig naar voren springende middentoren die rust op een driezijdig baldakijn met spitsbogen dat weer wordt ondersteund door een tegen de onderkas geplaatste halfzuil. Aan de pijpuiteinden bevinden zich drie wimbergen, gescheiden door pinakels. Een torenvormige bekroning met open spits sluit het geheel af. De tussenvelden hebben een recht labiumverloop en verhoogde frontstokken met onder de pijpvoeten open vierpassen. Zij worden aan de bovenzijde afgesloten door spitse tootbogen met open wimbergen met hogels en een kruisbloem. De zijtorens zijn vlak en bevatten een grote pijp in het midden, geflankeerd door twee veel kleinere pijpen. Zij worden aan de bovenzijde afgesloten door een wimberg met pinakels, hogels en een kruisbloem. Deze torens steken ten opzichte van de onderkas uit. Bijzonder speels is de manier waarop zij met de onderkas zijn verbonden: een halfzuiltje op elk der hoeken buigt op ongeveer driekwart hoogte naar buiten en ondersteunt dan een kapiteel dat de zijtoren als het ware draagt. Werkelijk een fraaie vondst. De onderkas wordt verder nog door spitsboognissen geleed.",
  "Part08_014Diessen": "Na het strakke orgel in Hilvarenbeek (1843, deel 1940-1849, 157-160) bouwde Van Hirtum in 1845 een (niet meer bestaand) orgel voor de Goirkese Kerk in Tilburg waarbij hij teruggreep op zijn in 1820 gebouwde orgel in \u2019s-Grevelduin-Capelle (deel 1819-1840, 60-62). Voor zijn laatste instrument, het orgel in Diessen, nam hij andermaal het concept van Capelle als uitgangspunt, maar hij gaf er nu een slanker en sierlijker uitwerking aan. De opbouw is wederom zevendelig met drie ronde torens, tussenvelden met een labiumverloop in de vorm van een omgekeerde gebogen V en lage zijvelden. De tussen- en zijvelden zijn hier echter slanker, waardoor het geheel sierlijker werkt. Strakker is het ook, want alle velden zijn vlak gehouden. De zijpilasters bij de zijvelden zijn ook sierlijker dan in Capelle. Het onderpositief mist de behaaglijke breedte die de oudere Van Hirtum-orgels kenmerkte. Het is vierdelig waarbij de beide tussenvelden worden gescheiden door een brede stijl, die eindigt in een kapiteel. Hoe Van Hirtum ertoe gekomen dit is typisch Vlaamse motief hier te gebruiken, is niet duidelijk. In elk geval draagt het bij aan de slanke indruk van het geheel en geeft het een boeiende tegenbeweging ten opzichte van de hoog opstrevende hoofdkas.\nDe decoratie is tamelijk rijk. Evenals in Capelle bestaan de blinderingen hier uit draperie\u00ebn. Deze zijn hier echter voorzien van lambrequins en vertonen een geheel andere plooival dan in Capelle. Verder zijn zij rijkelijk van kwasten voorzien, die over de stijlen afhangen. In plaats van de in Capelle aanwezige gebogen palmtakken zijn hier in het hoofdwerk boven de draperie\u00ebn hoorns van overvloed aangebracht. Blijkens de ontwerptekening hadden deze ook bij het positief moeten komen. Bij de uitvoering bleef wel de vorm van de hoorns van overvloed gehandhaafd, maar dan als een soort palmrank. Op de zijstijlen van de zijvelden van het hoofdwerk en op de middenstijl van het positief is een lier aangebracht met naar alle kanten uitwaaierend bladwerk. Opvallend zijn vooral de vleugelstukken met hun talrijke muziekinstrumenten, waaronder men naast verscheidene koperen blaasinstrumenten ook een serpent kan herkennen. In de console tussen boven- en onderkas ziet men een forse krul die ook weer in een hoorn van overvloed lijkt uit te monden. Het niet zeer omvangrijke, maar zeer fraaie oeuvre van het huis Van Hirtum vindt met dit sierlijke orgel een waardige afsluiting.",
  "Part08_015Heusden": "Dit orgel werd in 1859 in de Lutherse Kerk te Heusden geplaatst. Ofschoon de dispositie zou kunnen wijzen op een vroegere ontwikkelingsfase in het oeuvre van Vollebregt, kan men dit voor de kas bezwaarlijk volhouden.  Deze vertoont namelijk grote overeenkomsten met die van het in 1857 gebouwde orgel in de Hervormde Kerk in Waalwijk-Besoijen (deel 1850-1858, 347-348), alleen is zij iets groter. De indeling is eenvoudig. Een ronde middentoren, gedeelde vlakke tussenvelden met tegengesteld labiumverloop en ronde zijtorens. De onderkas is betrekkelijk hoog en, evenals die te Besoijen, onder de velden voorzien van spitsbogige panelen.\nDe decoratie is ook verwant aan die te Besoijen, maar eenvoudiger. Ook hier ontbreken blinderingen aan de pijpvoeten. Boven de velden is een draperie aangebracht waarvan het lage uiteinde over de pijpen afhangt. In Besoijen is boven de draperie ook nog een bloemenslinger aangebracht, in Heusden is daar slechts een gespannen koord te zien. De torenblinderingen vertonen eenvoudige voluutvormen en zijn tamelijk grof uitgevoerd. Tussen de etages van de tussenvelden ziet men schuin geplaatste stukken snijwerk met S-ranken. Al deze vormen wijken aanzienlijk af van die in Besoijen. De vleugelstukken bij beide orgels zijn daarentegen wel verwant: een forse S-rank, afgebiesd met een bloemenrank en met voluutvormig bladwerk daarbinnen. Er zijn enige kleine verschillen, maar de hoofdvormen zijn gelijk. Datzelfde geldt voor de consoles onder de torens met hun fors gedetailleerde bladvormen, alleen zijn de vormen in Heusden iets grover.\nOp de torens drie in trompe l'oeil geschilderde voorstellingen van de drie goddelijke deugden; van links naar rechts geloof, liefde en hoop. Deze voorstellingen lijken zo sterk op die in Besoijen dat ze wel van dezelfde maker afkomstig moeten zijn.\nWelk van beide orgels is nu het oudste? Hun hoofdvormen zijn gelijk. Het snijwerk in Heusden is echter grover van uitvoering dan dat te Besoijen. Dat is een algemene tendens in deze periode, die zeker ook in het werk van Vollebregt is te bespeuren. De trompe l'oeil voorstellingen van de drie deugden in Besoijen zijn vermoedelijk aangebracht naar het voorbeeld van het in 1823 gebouwde orgel in de Hervormde Kerk in het naburige Waalwijk (deel 1819-1840, 125-127). Dat de voorstellingen in Besoijen aan die in Heusden zouden zijn ontleend, is minder waarschijnlijk. Een en ander betekent dat het orgel in Heusden iets jonger moet zijn dan dat in Besoijen. Daaruit volgt dan weer dat het, in zijn uiterlijke verschijningsvorm althans, niet veel ouder kan zijn dan het jaar waarin het in Heusden werd geplaatst.",
  "Part08_016Hilversum": "Van dit orgel is alleen het bovengedeelte met het hoofdwerkfront afkomstig van Matthias van den Brink. De zich naar beneden verjongende onderkas met onderpositief en klaviatuur is een product van de herbouw in 1970.\nAlleen het bovenfront interesseert ons hier. Dit heeft op kleinere schaal dezelfde opbouw als het in 1853 door Van den Brink gebouwde orgel te Koog aan de Zaan (deel 1850-1858, 172-175). Wij zien dus ook hier een zevendelige opbouw, bestaande uit een ronde middentoren, gedeelde achterwaarts geholde zijvelden met parallel naar buiten oplopende labia, spitse zijtorens en gedeelde vlakke zijvelden met V-vormig labiumverloop.\nHet blinderingssnijwerk is verwant aan dat te Koog aan de Zaan, maar eenvoudiger en bescheidener van omvang. Vrijwel identiek zijn de blinderingen bij de scheidingslijsten in de tussenvelden: S-voluten met een grote en een kleine krul. Evenals in Koog vertonen de blinderingen in de zijvelden een verdubbeling van het S-motief van de tussenvelden. Zij zijn echter zo bescheiden van omvang dat zij nauwelijks opvallen. Het snijwerk boven in de zijtorens is verwant en bestaat dus ook uit twee gekoppelde plantaardige S-voluten, ook van bescheiden omvang. De vorm van de blinderingen in de middentoren is eveneens vergelijkbaar; alleen is de S-vorm hier wat meer in bladwerk verborgen. Het snijwerk boven de tussenvelden is vrijwel identiek aan dat te Koog: een gekrulde C-voluut, gecombineerd met een eenvoudiger gevormde C-voluut. Alleen zijn de vormen hier nog transparanter geworden. Evenals te Koog ontbreken hier blinderingen aan de pijpvoeten.\nHet is opmerkelijk dat, ondanks de verwante decoratievormen, dit orgel door het bescheiden volume van zijn snijwerk een veel strakkere indruk maakt dan het orgel in Koog. Vleugelstukken ontbreken thans, maar zij zijn er waarschijnlijk oorspronkelijk wel geweest. Dat het instrument ooit door beelden bekroond werd, lijkt eveneens aannemelijk.\nVoor de vormgeving van het nieuwe onderpositief heeft men het hoofdfront op kleinere schaal, met weglating van de zijvelden, herhaald.",
  "Part08_017Koudum": "Een tweelingbroer van het orgelfront in de Doopsgezinde Kerk te Drachten uit 1857 (deel 1850-1858, 327-329), dat moet worden opgevat als een gereduceerde versie van het frontconcept van Achlum (1854, deel 1850-1858, 189-190). De opbouw is dezelfde: drie ronde torens en gedeelde vlakke tussenvelden met licht gebogen, schuin naar buiten oplopende tussenlijsten en tegengesteld labiumverloop. De velden worden ook hier aan de bovenzijde afgesloten door een lijst in de vorm van een C-voluut.\nHet snijwerk is iets rijker gedetailleerd dan in Drachten. Hier, net als in Achlum, druiventrossen, die in Drachten ontbreken. Wij vinden dezelfde vormen als in Achlum, maar weer met talrijke variaties en omkeringen. Twee voorbeelden moeten volstaan. De benedenblindering in de middentoren in Koudum is grotendeels identiek aan die in de zijtorens te Achlum. Men ziet daar links en rechts een krul met bloemrozet. In Achlum buigt deze krul naar het midden, in Koudum naar buiten. Bij de vleugelstukken zijn de vormen bij beide orgels gelijk, maar hun samenstelling niet. In Drachten ziet men het bekende Van Dam-motief van de omkrullende stengels tussen twee krullen, in Koudum bevindt dit motief zich in een krul.\nOp de middentoren een zittende koning David met harp; de betekenis van de twee vrouwenfiguren op de zijtorens is niet duidelijk. De aandacht verdienen nog de zuilen onder de galerij met hun merkwaardige ionische kapitelen, waarin een decoratie, afwisselend bestaande uit een gestileerd bloemmotief en een in een boogvorm gevatte palmet met omkrullingen.",
  "Part08_018Lippenhuizen": "Een wat grotere en rijker gedecoreerde versie van het type Joure, Doopsgezinde Kerk (1858). De hoofdopzet is bij beide orgels gelijk: een flauw gebogen driedelige middenpartij en twee zijvelden met een S-vormige welving.\nHet snijwerk is wat rijker van vorm dan in Joure. Onder in het middenveld ziet men aan beide zijden een combinatie van een staande en een liggende C-voluut, met in het midden een figuur die lijkt op een Franse lelie: een blindering van een type dat bij de Van Dams vaker is te vinden. Dat geldt ook voor het rankwerk boven in dit veld. In de torenvelden ziet men gekoppelde C-voluten. Merkwaardig is het snijwerk aan de pijpvoeten in de zijvelden; van buiten naar binnen gaande ziet men een op zijn krul staande C-voluut waaraan naar de buitenzijde twee ranken ontspringen, vervolgens een bebladerde staande C-voluut en ten slotte een liggende C-voluut. Deze drie voluten worden door verticale elementen duidelijk van elkaar gescheiden. Dergelijk onsamenhangend snijwerk treffen we in het vroegere werk van de Van Dams niet aan. De S-vormige bovenlijst, die aan de uiteinden van enig bescheiden bladwerk is voorzien, is waarschijnlijk altijd verguld geweest waardoor hij een geheel vormt met het uit gekoppelde S-voluten gevormde snijwerk. De vleugelstukken vallen op door hun wat ruige bladwerk. In het breedste gedeelte is een C-voluut opgenomen waarin een bloemmotief met de door de Van Dams in deze tijd zo graag gebruikte omkrullingen. Op de middenpartij een uit gekoppelde C-voluten samengesteld opzetstuk met lier. Op de zijstijlen een opzetstuk van twee C-voluten en een kleine palmet. Men lette nog op de opengewerkte borstwering van de orgelgaanderij met haar pijpvormige versieringen waarin gestileerde florale motieven.",
  "Part08_019Oostzaan": "Het laatste voorbeeld in het oeuvre van Knipscheer van het zogeheten Mitterreither-type, gebaseerd op orgels van het model Leiden, Doopsgezinde Kerk (deel 1769-1790, 94-97). Knipscheer grijpt hier niet zozeer terug op het direct aan dit orgel voorafgaande instrument van dit type, dat in Vreeland (1852, deel 1850-1858, 155-157), maar op het in 1849 gebouwde orgel in Zandvoort (deel 1840-1849, 375-377). Beide orgels hebben een voorkantbespeling en zijn ongeveer even groot. Ook hun frontopbouw is in grote lijnen identiek. Anders dan in Vreeland is het hier de breedtewerking die domineert. De velden bevatten hier, evenals in Zandvoort, elk zeven pijpen, terwijl het er in Vreeland maar vijf zijn. Ook zijn hier de hollingen en bollingen weer vrij vlak.\nOndanks de overeenkomsten in hoofdopzet maakt het orgel in Oostzaan een andere indruk dan dat in Zandvoort. Zo zijn de labiumlijnen strakker. In Zandvoort ziet men nog een enigszins gebogen labiumverloop, in Oostzaan is daarvan geen sprake meer. Dan zijn er ook grote verschillen in de decoratie. Wat beide orgels nog overeen hebben zijn de gevlochten banden boven de velden. Ook de vazen op de tussenstijlen hebben daar hun equivalent; kennelijk bevielen de lieren die op die plaats in Vreeland zijn aangebracht toch niet zo erg. De verdere versiering is geheel anders van karakter en bestaat uit wat grof gesneden voluutranken, waarin S-vormen te lijken te overheersen. Verwant is het snijwerk van het grote opzetstuk op de borstwering. Op de torens de bekende door Knipscheer zo veelvuldig gebruikte beeldjes van David en twee bazuin blazende engelen.\nNa dit orgel liet Knipscheer het Mitterreither-fronttype nog niet geheel varen. Voor de Hervormde kerken in Varsseveld (1860) en Winkel (1862) ontwierp hij een variant ervan, waarbij hij de gedeelde zijtorens verving door gewone ronde zijtorens. Daarna was het met zijn in 1840 begonnen confrontatie met Mitterreither voorbij.",
  "Part08_020Ophemert": "Oorspronkelijk had dit orgel een front dat was gebaseerd op een ontwerp dat Witte voor het eerst toepaste bij het voormalige orgel in de Remonstrantse Kerk te Leiden (1855). Na de zware oorlogsschade aan het kerkgebouw werd het orgel herbouwd met een modern front. Het enige in originele vorm bewaard voorbeeld van dit fronttype is te vinden in de Hervormde Kerk te Bunschoten (1860). Toen men in 1988 het oorspronkelijke front in Ophemert wilde reconstrueren, is het orgelfront van Bunschoten dan ook als uitgangspunt genomen. Bij de bespreking van het orgel in Bunschoten zal nader op het hier gebruikte fronttype worden ingegaan.",
  "Part08_021Eijsden": "Een orgel met een merkwaardig front met drie spitse torens, wat in de 19e eeuw uitzonderlijk mag heten. Met zijn verlaagde middentoren gaat dit frontconcept terug op de 18e-eeuwse tradities. Men bedenke echter dat ook in de 18e eeuw orgels met drie spitse toren in het Luikse gebied en ver daarbuiten zeer ongebruikelijk waren. Ook bij Pereboom & Leijser komt dit verder niet voor. Wel hebben zij enkele keren orgels met een ronde verhoogde middentoren en spitse zijtorens gebouwd. Hun uitgangspunt was het door hen in 1852 verbouwde orgel in Veldwezelt, dat onlangs als een instrument van Andries Severijn is ge\u00efdentificeerd. Toen zij besloten in Eijsden een orgel te bouwen met een verlaagde middentoren, hebben zij dit consequent met drie spitse torens uitgevoerd.\nHet labiumverloop in de velden is voor Pereboom & Leijser eveneens ongebruikelijk. Bijna altijd vertoont dit bij hun vijfdelige orgelfronten een naar buiten oplopende lijn, hier is deze neergaand.\nDe onderkas is ingesnoerd en vertoont de gebruikelijke rondgaande lijsten om de torenconsoles, die zelf met fraai omkrullend bladwerk zijn versierd. De verdere decoratie is sober. De blinderingen bestaan uit gesloten geschulpte metalen stroken. Op de bovenlijsten bloemenslingers van hetzelfde model als in het naburige Breust (1856, deel 1850-1858, 277-279). Ook de vleugelstukken van samengebonden stengels hebben daar hun equivalent.",
  "Part08_022Achterberg": "Een eenvoudig vijfdelig front zonder uitgesproken stijlkenmerken. Wij zien een ronde middentoren, vlakke gedeelde tussenvelden met parallel labiumverloop en ronde zijtorens. Dergelijke vijfdelige fronten waren tot dusverre bij Hardorff niet zeer gebruikelijk. Zijn eersteling in Dokkum (1852, deel 1850-1858, 116-118) heeft weliswaar ook een dergelijke opzet, maar vertoont daarnaast zoveel bijzondere kenmerken dat deze niet zonder meer als voorloper van dit orgelfront kan worden beschouwd.\nVan de decoratie is alleen het snijwerk onder de torens oud. Het vertoont fraai verzorgde bladvormen met granaatappels. Het overige snijwerk werd tussen 1976 en 1980 aangebracht door de plaatselijke organist A. Kleijer.",
  "Part08_023AmsterdamArk": "In 1858 bouwde Ter Hart een orgel in de Hervormde Kerk te Buiksloot met een front dat op kleinere schaal de vormgeving herhaalde van het B\u00e4tz-orgel in de Amstelkerk te Amsterdam uit 1843 (deel 1840-1849, 144-146). In 1860 leverde hij een orgel aan de Nieuwe Gereformeerde Kerk aan de Keizersgracht te Amsterdam met vrijwel hetzelfde front, alleen soberder gedetailleerd.\nIn 1904 werd het instrument overgeplaatst naar de Haarlemmerpoortkerk in Amsterdam. Jammer genoeg werd het bij die gelegenheid sterk verminkt. De bekronende getraceerde boog kwam wegens ruimtegebrek te vervallen, evenals de torenbekroningen, terwijl ook de consoles onder de torens en middenpartij zijn verdwenen.\nDus ziet men nog slechts een torso. De verwantschap met het Amstelkerkorgel is echter nog steeds duidelijk zichtbaar. Een vierdelige opbouw met twee velden, gescheiden door een zuil, die hier echter niets meer draagt. Evenals in Buiksloot bevatten de pijpvelden slechts acht pijpen, tegen twaalf in de Amstelkerk. De detaillering is in hoofdzaak gelijk aan die in Buiksloot, maar eenvoudiger. Een verschil is de decoratie van de bovenlijsten van de velden. Hier is geen reeks ruiten aangebracht, maar een groep rozetten, van hetzelfde model als die in het benedendeel van de torenkappen.",
  "Part08_024Bunschoten": "Dit blokvormige kasmodel met vlak front met verhoogde middenpartij hebben vader en zoon Witte in verschillende varianten gebruikt. Wij hebben hier te maken met hun eerste versie ervan, en wel \u00e9\u00e9n met een vormgeving ontleend aan de gotiek. Witte senior heeft dit specifieke model vier keer toegepast, de eerste keer bij een uit voorraad geleverd orgel voor de Remonstrantse Kerk Leiden (1855), dat niet meer bestaat. Het orgel in Bunschoten is het enige met een dergelijk front dat in originele staat bewaard is gebleven.\nTyperend is een eenvoudige opbouw met drie vlakke velden, waarvan de middelste is verhoogd met een wimberg. Dit is een frontmodel dat in de 19e eeuw zeer veel is toegepast, vooral, maar zeker niet uitsluitend, bij kleinere orgels. De oorsprong ervan is waarschijnlijk in Frankrijk te zoeken. Orgelmakers als Callinet en Ducroquet hebben het reeds in de jaren dertig van de 19e eeuw toegepast. Een frontontwerp van deze opzet van Ducroquet is opgenomen in het in 1849 verschenen werk van M.P. Hamel, Nouvel manuel complet du facteur d'orgues, dat Witte zeer wel gekend kan hebben.\nDe versie die Witte hier van dit fronttype geeft, is zeer sober. De pijpvelden hebben alle drie de spitsboogvorm en een V-vormig labiumverloop. Decoratie aan de pijpuiteinden ontbreekt, terwijl aan de pijpvoeten alleen bescheiden tootlijsten zijn aangebracht. De stijlen zijn voorzien van halfzuiltjes met kapiteel, waarboven een pinakel. Boven de zijvelden bevindt zich traliewerk met een rozet. Daarboven zijn nog cr\u00eates aangebracht. De wimberg bevat een rozet met een vierpas en is bezet met hogels. Zij wordt bekroond door een kruisbloem. De Wittes zullen hierna kiezen voor rijkere neogotische varianten van dit model, terwijl zij het ook in romaniserende en neorenaissance  vormen zullen toepassen.",
  "Part08_025Elshout": "Dit orgel is in zijn uiterlijk ten naaste verwant aan de instrumenten in de Hervormde Kerk te Waalwijk-Besoijen (1857, deel 1850-1858, 347-348) en de Lutherse Kerk in Heusden (1859). Ook hier drie ronde torens met zeven pijpen en vlakke gedeelde tussenvelden met tegengesteld labiumverloop en schuine afscheidingen tussen de etages. De onderkas, die in 1898 door de Gebroeders Gradussen niet in haar voordeel werd gewijzigd, had oorspronkelijk vrijwel dezelfde opbouw als beide zojuist genoemde orgels. De onder de velden aangebrachte spitsbogige panelen zijn nog gedeeltelijk aanwezig.\nDe decoratie is betrekkelijk eenvoudig. Boven de tussenvelden bevindt zich een draperie die aan de buitenzijde over de pijpvelden afhangt en erboven een gevlochten plantenslinger. Een en ander is duidelijk verwant aan Besoijen, maar minder rijk en minder verfijnd. Boven in de middentoren een decoratie die in de hoeken begint met een bladkrul, waarbij naar het midden toe zich twee C-voluten aansluiten, de eerste met de opening naar boven, de tweede met de opening naar beneden. Boven in de zijtoren hetzelfde motief, alleen eenvoudiger: hier sluit zich bij elk der beide hoekkrullen een naar boven geopende C-voluut aan. De afscheiding tussen de etages van de velden is hier wel heel mager geworden: een smalle lijst met aan beide zijden reeksen C- en S-voluten. De vleugelstukken zijn verwant aan die in Besoyen en Heusden, maar weelderiger. Een forse S-rank, herinnerend aan een vioolsleutel, met bloemenslinger er tegenaan gevleid en rijk met eikenblad afgewerkt. De consoles onder de toren zijn vrij fors en eindigen in zware bladbollen.\nOp de zijtorens beelden van staande engelen met bazuin en zegepalm; op de middentoren een vrouwelijke gestalte met harp, waarschijnlijk Caecilia die hier haar krachten eens op een ander instrument dan het orgel wil beproeven.",
  "Part08_026Gaast": "Dit orgel ziet er wel erg kaal uit, zo vrijwel zonder snijwerk. Het heeft een vijfdelige opzet met drie ronde torens en licht geholde tweedelige tussenvelden met parallelle naar het midden aflopende labia. Opvallend is dat de torens slechts vijf pijpen bevatten, in plaats van de gebruikelijke zeven. Hardorff doet dat hier voor het eerst. Het zal in zijn verdere werk niet vaak voorkomen. De onderkas is voor een balustrade-orgel aan de hoge kant. De holling van de tussenvelden zet zich daarin niet voort.\nDe enige decoratieve elementen zijn de consoles onder de torens en de vleugelstukken. De consoles vertonen eenvoudig bladwerk, uitlopend in gestileerde pijnappels. De vleugelstukken bestaan uit een reeks sierlijke S-ranken met een bloem en een druiventros en een krul beneden. Curieus element bovenaan: drie boven elkaar geplaatste krullen die in de verte doen denken aan een esculaap. De blinderingen bestaan uit brede banden met uitgezaagde tandingen. Zij zijn vermoedelijk wel origineel en waren waarschijnlijk bedoeld als provisorium. Als zodanig zijn zij zeker interessant. Ook geven zij, ofschoon op zich niet fraai, het orgelfront een zekere ruigheid, die ook haar bekoring heeft.\n\nNiet gepubliceerde bron\nA. Bouman, Dispositiecahier VI.",
  "Part08_027GorinchemLuth": "Een laat voorbeeld van het fronttype dat Kam voor het eerst toepaste in het niet meer bestaande orgel in de Waalse Kerk te Middelburg dat hij in 1850 tezamen met zijn compagnon Van der Meulen bouwde.\nHet orgel heeft een vijfdelige opbouw met drie ronde torens en ongedeelde tussenvelden, met naar het midden toe gebogen aflopende labia en brede rechte bovenlijsten. Zoals bij de meeste Kam-orgels van dit type zijn de velden vlak.\nDe torenblinderingen aan pijpuiteinden en -voeten worden gevormd door reeksen kleine palmetten. In de velden bestaan zij uit zeer bescheiden rankwerk. Onder de torens zeer vlak bladwerk. De vleugelstukken zijn opmerkelijk. Zij vertonen een transparant samenstel van krakelingachtige C-voluten, gedeeltelijk met schuimmotieven die aan het rococo herinneren. Zij lijken wel ouder dan het orgel. Dat zij echter van het vorige door Nolting gebouwde orgel afkomstig zouden zijn, lijkt niet waarschijnlijk. Het snijwerk aan weerszijden van de middentoren is een wat sprietiger versie van de vleugelstukken. Vergelijkbare vormen keren terug in de bekroningen van de zijtorens.",
  "Part08_028Gravenhage": "Een orgel van een model dat Walker vaker bouwde, onder meer in de voormalige Engelse Kerk in het Bezuidenhout te \u2019s-Gravenhage (1873). Men ziet een piramidevormige pijpopstelling met een labiumverloop in de vorm van een flauwe omgekeerde V. Dit pijpenveld is in een rechthoekig raamwerk gevat en wel zodanig dat de grootste pijpen erboven uitsteken. De hoekstijlen zijn tot neogotische zuilen getransformeerd. De overgang naar de dwarslijst wordt bewerkstelligd door een consolevormig paneeltje met rozet. De pijpen zijn grijs/blauw geschilderd en aan de voeten, labia en uiteinden voorzien van een beschildering, voornamelijk bestaande uit plantaardige motieven. Een dergelijke beschildering is karakteristiek voor Engelse orgels uit de Victoriaanse periode. De niet ingesnoerde onderkas is voorzien van aan de bovenzijde flauw gebogen panelen.",
  "Part08_029Heeg": "Dit orgelfront combineert elementen van Tjerkwerd en Achlum, respectievelijk gebouwd in 1851 en 1854 (deel 1850-1858, 102-104, 189-190). De voor beide genoemde orgels karakteristieke middentoren met zijvelden onder \u00e9\u00e9n kap is ook hier te vinden. Deze velden omvatten twee etages die worden gescheiden door rechte lijsten, zoals in Tjerkwerd. De tweedelige holle tussenvelden hebben daarentegen meer van Achlum, met hun gebogen naar buiten oplopende tussenlijsten. Evenals in Achlum hebben zij een tegengesteld labiumverloop. Twee forse zijtorens completeren dit geheel.\nDaarmee is het verhaal echter niet uit, want dit orgelfront bevat een belangrijke innovatie. Bij Tjerkwerd en Achlum was de middentoren gedeeld. Hier is dat niet het geval. Onder de middentoren is hier een breed flauw gebogen pijpveld aangebracht dat wordt geflankeerd door de benedenetages van de tussenvelden. Men zou zich kunnen voorstellen dat dit veld een ontlening is aan de benedenvelden van het kleine twee-toren type van het model Hitzum (1855, deel 1850-1858, 235-237), al is daar het benedenveld spitsbogig.\nHet geheel heeft door deze kunstgreep een rijker gevarieerde opbouw gekregen dan beide genoemde oudere orgels. De middentoren met zijvelden is hier ten opzichte van de rest van het front sterker verzelfstandigd. De tussenvelden hebben een duidelijke relatie met zowel middentoren als benedenveld. In Tjerkwerd en Achlum lagen de voetlijsten van de drie torens op \u00e9\u00e9n lijn. Hier is daarvan geen sprake. De zijtorens zetten veel lager aan dan de middentoren, maar zij lopen ook niet geheel door tot aan de voetlijst van het benedenveld. Door dit alles ontstaat een zeer afwisselend geheel.\nHet is interessant de ontwikkeling van dit fronttype vanaf Tjerkwerd te volgen. Daar was alles nog wat strak, om niet te zeggen stijf. In Achlum kwam alles veel meer in beweging. In Heeg ziet men hoe monumentaliteit en beweeglijkheid gecombineerd worden.\nDe decoratie is tamelijk terughoudend en bescheiden van omvang. De vormen zijn van een voor de Van Dam-orgels uit deze tijd gebruikelijk model. In het benedenveld ziet men aan de pijpvoeten gekoppelde bebladerde S-voluten, aan de pijpuiteinden C-voluten. Aan de pijpvoeten in de middentoren bevinden zich twee bebladerde S-voluten die in het midden samenkomen bij een naar beneden geopende krul. Op dezelfde plaats is bij de zijtorens een vergelijkbare figuur te zien, maar dan met de middenkrullen naar boven geopend. In de velden bestaat het blinderingssnijwerk grotendeels uit S-voluten. De motieven aan de pijpuiteinden zijn varianten van de vormen aan de pijpvoeten. Op de torens drie opzetstukken die zijn opgebouwd uit bebladerde C-voluten. De consoles onder de torens geven gestileerd bladwerk met granaatappels te zien. De vleugelstukken zijn slank en doorzichtig en bestaan uit gekoppelde S-ranken met beneden een bloem. Let nog op de drie omkrullingen beneden, een element dat ook in de oudere orgels van het huis Van Dam regelmatig voorkomt.",
  "Part08_030Oosteind": "Het meest opvallende aan dit orgel zijn de verdubbelde tussenvelden. Verder heeft het drie ronde torens. In opzet en decoratie zijn verschillende overeenkomsten te bespeuren met het front van het Loret-orgel in het naburige Waspik uit 1857 (deel 1850-1858, 349-351). Er kan geen twijfel aan zijn dat het frontontwerp van dit orgel het uiterlijk van het instrument in Oosteind heeft be\u00efnvloed. Ook in Waspik ziet men drie ronde torens en dubbele tussenvelden. Het verschil is dat daar de buitenste tussenvelden zijn gedeeld en voorzien van een tegengesteld labiumverloop. De binnenste velden zijn ongedeeld. Men kan uitgaande van dit schema twee wegen bewandelen: ofwel beide velden tweedelig maken, wat Loret deed bij zijn enige jaren later gebouwde orgel in Udenhout, of binnen- en buitenvelden ongedeeld uitvoeren en dit is wat Van der Aa deed in Oosteind. Bij beide orgels zijn de beide velden gescheiden door een brede als pilaster behandelde stijl. In Waspik ligt de voetlijst van de middentoren hoger dan die van de tussenvelden en zijtorens. In Oosteind liggen ze op \u00e9\u00e9n lijn, al suggereert de holling in de binnenvelden, vanuit de kerk gezien, een hogere plaatsing van de middentoren. Wij stuiten daar meteen op nog een verschil met Waspik: daar vertonen de gedeelde buitenvelden een holling en zijn de binnenvelden vlak, hier is het precies omgekeerd. Ook de silhouetwerking van beide orgels vertoont verschillen. In Waspik vertonen de bovenlijsten van de twee tussenvelden een soort V-vorm, in Oosteind lopen zij vanaf de middentoren af. De labiumlijmen van beide velden laten een naar het midden toe doorgaande aflopende lijn zien. In Waspik zien wij, mede door de gedeelde buitenvelden, een grotere afwisseling in het labiumverloop.\nOok in de decoratie zijn er overeenkomsten met Waspik, maar de verschillen zijn ook aanzienlijk. De maker ervan was goed thuis in de Zuid-Nederlandse barokke vormentaal, waarmee hij dikwijls tamelijk vrijzinnig omging. De stijlen tussen de beide tussenvelden zijn, evenals in Waspik, behandeld als gecanneleerde pilasters. In Waspik zijn deze voorzien van corinthische kapitelen, waarboven frontonsegmenten met een engel erop. In Oosteind ziet men daar een zeer vrij opgevat ionisch kapiteel, waarboven een meanderachtig ornament, waaruit naar boven een fantastisch gevormde bladkrul ontstaat en naar het buitenveld een krullende bladrank die de bovenlijst van veld vormt. De binnenvelden worden aan de bovenzijde afgesloten door twee smalle ongeveer parallel lopende gebogen lijsten, waartussen rococo-achtig schuimwerk is te zien, en die verder versierd zijn met bladwerk en vruchten. De onder deze lijsten aangebrachte blinderingen zijn opmerkelijk: zij bestaan uit reeksen figuren die elk zijn samengesteld uit van boven naar beneden twee naar elkaar geopende C-voluten, twee rug aan rug geplaatste C-voluten en een afhangend blad. Van een afstand gezien wekt het onmiskenbaar gotische associaties. De blinderingen in de middentoren geven in het midden twee naar beneden geopende C-voluten te zien met een palmet erboven, en naar opzij voluutachtige figuren, ook weer met rococo-schuim afgewerkt. De vormen in de zijtorens zijn vergelijkbaar, alleen zijn de centrale C-voluten hier schuin naar boven geopend. In de torenkappen zijn ook voluut-decoraties aangebracht. In de middentoren wekken deze duidelijk associaties met een ionisch kapiteel, in de zijtorens is dat minder uitgesproken.\nOok op de overgang van boven- naar onderkas is interessant snijwerk te zien. Aan de onderzijde van de pilasters zijn bladconsoles aangebracht waaronder een 'geteld geld' motief, een vierkant blok met diamantkop en een rijk blad. De console onder de middentoren vertoont een lotusachtig motief. De consoles onder de zijtorens zijn abstracter en hebben onmiskenbare rococo-vormen. Deze vindt men ook nog terug in de onderkas. De fraaie ranken in de lijst tussen de torenconsoles verdienen nog de aandacht.\nIn de decoratie van deze orgelkas zijn diverse overeenkomsten met Waspik aan te treffen, met name in het gebruik van rococo-schuim. De verschillen zijn echter ook aanzienlijk: de torenblinderingen hebben, ofschoon verwant in vormentaal, een geheel ander karakter. De forse engelenkoppen onder de torens in Waspik hebben in Oosteind geen equivalent. Zeer duidelijk zijn de overeenkomsten echter bij de vleugelstukken. Wij zien hier een aantal C-voluten, rijk omspoeld door schuim en afgebiesd met bladwerk. Onderaan heeft aan beide zijden een gevleugelde putto met bazuin plaats genomen. Behalve deze putti bezit het orgel alleen nog een beeld van koning David op de middentoren. Het snijwerk in Waspik werd vervaardigd door de beeldsnijder J.B. Peeters uit Antwerpen. Het is mogelijk dat deze ook aan het orgel in Oosteind heeft gewerkt. Het is echter ook denkbaar dat de gebroeders Van der Aa, al dan niet met medewerking van Peeters, zelf het snijwerk hebben gemaakt. Misschien waren zij een tijd bij Peeters in de leer.",
  "Part08_031Poortugaal": "Een verstrakte versie van het in 1854 door Kam gebouwde orgel in Ouderkerk aan den IJssel (deel 1850-1858, 214-216), dat op zijn beurt een variant was van het door Kam in 1850 gebouwde voormalige orgel in de Waalse Kerk te Middelburg. In beide gevallen betreft het een vijfdelige opbouw met drie ronde middentorens en brede ongedeelde tussenvelden met gebogen naar het midden aflopende labia. In Ouderkerk zijn deze velden hol, in Poortugaal zijn zij vlak. Een ander verschil is dat het orgel in Poortugaal is voorzien van een betrekkelijk hoge onderkas. Verder zijn ook de aantallen pijpen in het front niet hetzelfde, wat ook tot andere proporties leidt. De middentorens hebben bij beide orgels negen pijpen. De tussenvelden daarentegen bevatten in Ouderkerk tien pijpen, in Poortugaal acht. De zijtorens zijn in Ouderkerk voorzien van zeven pijpen, in Poortugaal zijn dat er negen. In Poortugaal zijn de velden dus iets smaller geworden dan in Ouderkerk en de torens juist volumineuzer.\nDe decoratie is bij beide orgels in hoofdzaak identiek. In Poortugaal is deze over het algemeen soberder, wat voor een armenkerk, waarvoor het orgel immers oorspronkelijk was bestemd, ook passend is. Tamelijk rijk zijn toch de consoles onder de torens, die in Ouderkerk ontbreken. Zij bevatten bladwerk en onder de middentoren een tweetal ionisch aandoende krullen. De paneelomlijstingen in de onderkas volgen het verloop van de torens en de velden. Blinderingen aan de pijpvoeten ontbreken. Wel is daar een gevlochten band aangebracht, die aan beide zijden wordt afgesloten door een plantaardig motief. Dit is een decoratie die, te beginnen met het orgel in de Nieuwe Kerk te Zierikzee (1848, deel 1840-1849, 353-355), door Kam regelmatig is toegepast. Ook in Ouderkerk zijn dergelijke banden te vinden. Aan de pijpuiteinden in torens en velden zijn, evenals te Ouderkerk, kleine rondboogjes aangebracht, waarvan een palmetje afhangt. Op de middentoren een op twee S-voluten rustende lier, vergelijkbaar met die in Ouderkerk, maar veel eenvoudiger. Men vergelijke bijvoorbeeld de bekronende palmetten bij beide instrumenten. Die in Poortugaal is in vergelijking met die in Ouderkerk wel heel bescheiden uitgevallen. Op de zijtorens forse palmetten, alweer van hetzelfde model als in Ouderkerk, maar minder rijk gedecoreerd. De decoratie boven de tussenvelden is bij de plaatsing in Poortugaal gereconstrueerd. Zij bestaat uit een verzameling doorluchtige voluutranken, die zich splitsen en vertakken.\nEen nog strakkere en eenvoudiger versie van dit fronttype vervaardigde Kam voor de Hervormde Kerk in Oostburg (1860). Dit instrument werd echter in 1944 verwoest.",
  "Part08_032Putten": "Een orgel met nagenoeg hetzelfde front als het iets oudere instrument in Puttershoek (1858) en dus ook weer gebaseerd op de rugpositieven van de Grote Kerk te Gorinchem (1853, deel 1850-1858, 160-164) en de Oude Kerk te Delft (1857, deel 1850-1858, 321-324). Het omvat drie ronde torens en twee gedeelde vlakke velden met rechte afscheidingen tussen de etages en schuine bovenlijsten. Anders dan in Puttershoek is hier de voetlijst van de middentoren iets hoger geplaatst dan de zijtorens.\nDe decoratie is vrijwel gelijk aan die in Puttershoek: boogfriezen aan de pijpuiteinden, tootlijsten aan de pijpvoeten in de torens en eenvoudig rankwerk bij de pijpvoeten in de velden. Opvallend is dat de in Puttershoek aanwezige opklimmende S-voluten op de bovenlijsten, die karakteristiek zijn voor orgels van dit type, hier ontbreken. Blijkens de ontwerptekeningen heeft het ook nooit in de bedoeling gelegen deze aan te brengen.",
  "Part08_033Varsseveld": "Orgels met dit model front heeft Knipscheer slechts twee keer gebouwd: in de hervormde kerken te Varsseveld (1860) en Winkel (1862). Het hier gebruikte fronttype is gebaseerd op het 'Mitterreither-model'. Knipscheer heeft dit model, te beginnen in 1840 met de Hervormde Kerk in Noordwijk-Binnen (deel 1819-1840, 393-396) verschillende keren toegepast, het laatst in Oostzaan (1858). Bij dat orgel waren de voor dit frontmodel typerende gedeelde bolle velden naast de middentoren al tamelijk vlak geworden.\nHet orgel in Varsseveld neemt de opbouw van Oostzaan in hoofdzaak over. Wij zien dus een ronde middentoren, gedeelde binnenvelden met een lichte bolling en ongeveer parallel labiumverloop, ongedeelde enigszins holle buitenvelden en overhoekse zijtorens. De bovenlijsten van de velden hebben dezelfde vorm als in Oostzaan: bij de binnenvelden tamelijk steil aflopend en bij de buitenvelden licht naar boven oplopend. De scheiding tussen de etages van de binnenvelden loopt volstrekt niet parallel met de bovenlijsten, een herinnering aan de sterkere bolling in de velden die de oudere orgels van dit type kenmerkte. Ook hier worden de velden gescheiden door stijlen met kleine vaasjes. Het cruciale verschil met Oostzaan is dat hier de zijtorens niet meer zijn gedeeld. De zijtorens krijgen met hun vijf grote pijpen meer volume, waardoor, op het eerste gezicht althans, een geheel ander beeld ontstaat. De kapvorm van Oostzaan, die zo opvallend naar binnen toe uitsteekt, wordt hier weer overgenomen, maar is natuurlijk ook forser uitgevallen. Evenals in Oostzaan wordt de ruimte tussen de torens op weinig bevredigende wijze opgevuld door vlakke panelen.\nDe decoratie is aan drie verschillende oudere Knipscheer-orgels ontleend. Aan de pijpuiteinden in de torens zijn eenvoudige met knoppen opgehouden draperie\u00ebn  te zien en boven in de tussenvelden gevlochten eikenblad met eikeltjes. Dit alles is ook te zien bij het uit 1852 daterende orgel in de Hervormde Kerk te Vreeland (deel 1850-1858, 155-157), een ander voorbeeld van het Mitterreither-type. De blinderingen aan de pijpvoeten vertonen eenvoudige bladranken, waarin de S-vorm overheerst. De daar gebruikte vormen zijn vrijwel gelijk aan die in Oostzaan. Ook het gesneden opzetstuk op de borstwering heeft daar zijn equivalent.\nDe vleugelstukken bevatten in hun benedenstuk een forse S-voluut en boven de zware afsluitlijst enig doorluchtig rankwerk. Dergelijke vleugelstukken werden door Knipscheer voor het eerst toegepast bij het in 1858 gebouwde orgel in de Hervormde Kerk te Nieuwveen, waaraan ook de rozetten in de torenkappen zijn ontleend. Deze vleugelstukken zullen hierna het beeld van de meeste Knipscheer-orgels gaan bepalen. Op de torens niet de bij Knipscheer gebruikelijke beelden, maar drie sterk ingesnoerde vazen.",
  "Part08_034Geldermalsen": "Een salonorgel van een model dat door de Adema's vrij veel gebouwd is. Anders dan bij de oudere huisorgels kan men dit instrument, zelfs bij dichte deuren en afgesloten klavier, niet voor een gewoon meubelstuk aanzien. Dit wordt veroorzaakt door het naar voren uitstekende klavier dat rust op gedraaide poten, vrijwel zeker een ontlening aan de staande piano's, zoals die in deze tijd tot ontwikkeling kwamen. De kast is met mahoniehout afgewerkt. De detaillering is eenvoudig. In de onderkast is een paneel met opgelegde lijsten aangebracht. De enige versiering bestaat uit een robbellijst onder de kastdeuren. De lage kap heeft afgeronde hoeken. Zoals meestal bij de Adema-salonorgels van dit model zijn de registertrekkers haaks op de toetsen geplaatst, als het ware in de bakstukken.\n\nNiet gepubliceerde bron\nInformatie verstrekt door Gebr. van Vulpen.",
  "Part08_035Kommeniedijk": "Het front vertoont geen eenheid van stijl, het is nogal eclectisch. We zien gotische spitsbogen, een\nrenaissance tympaan, Lodewijk XVI urnen en Empire rozetten.\nHet front is vlak en driedelig, elk deel met zeven pijpen, waarvan de labia vanuit het midden oplopen en omlijst door spitsbogen en lijsten, elk voorzien van een kleine console.Tussen de spitsbogen twee\ncartouches en op de hoeken twee halve cartouches die doen denken aan wapenschilden.\nDe kap bestond oorspronkelijk slechts uit een enkel verstekt ojiefprofiel aan de voorzijde en de beide zijkanten. Het geheel bekroond door een geschilderd tympaan onderbroken door een vaas. Op de schuine zijden waren twee vliegende engelen met trompet en muziekblad in de hand in trompe-l'oeil techniek aangebracht. In 1962 is dit geheel vervangen door een vijfdelige zware verstekte kroonlijst met daarop een geprofileerde tympaan eveneens onderbroken door een vaas.\nDe kas wordt geflankeerd door rijk gesneden S-voluten uit bladranken en rozetten op vierkante basementen in het midden voorzien van een rozet, dat door een verkeerde kleurverdeling slecht als zodanig is te herkennen.\nDe onderkas bestaat uit drie verdiepte panelen links en rechts voorzien van een urn waarop een draperie en omgeven door acaciatakken; het middelste paneel is versierd met schalmeien, acaciatakken en de tekst - Psalm 150,.v 3.4.5. - De onderkas die aan beide zijden van het front uitsteekt is aan de bovenzijde voorzien van een ojiefprofiel.\nHet orgel is ingelaten in een eikenhouten balustrade en is boven een herenbank geplaatst. De vraag rijst of de huidige kleurstelling in twee tinten grijs met bladgoud voor de kas en zwart met bladgoud voor de vleugels wel de oorspronkelijke is.",
  "Part08_036Leeuwarden": "Een merkwaardig orgelfront dat in menig opzicht uit de toon valt. Vooral de proporties zijn nogal zonderling. Wij zien een ronde middentoren van normaal postuur, met de gebruikelijke zeven pijpen, maar dan volgen naar verhouding tamelijk brede gedeelde tussenvelden met maar liefst dertien pijpen. Deze hebben in de benedenvelden een vrij stijl naar buiten oplopende labiumlijn, terwijl de labia in de bovenvelden flauw gebogen naar buiten oplopen. De velden zijn enigszins schuin geplaatst en vertonen een lichte holling. Geheel uit de toon vallen dan de smalle excessief opgerekte zijtorens met hun vijf pijpen.\nWat verder direct opvalt zijn de forse vleugelstukken met hun S-krul, waarboven een rechte lijst. Dergelijke krullen zijn bijna het handelsmerk van de orgelmaker Knipscheer. Kan hij een orgel met een dergelijk front hebben gebouwd? In zijn opbouw heeft het geen uitgesproken Knipscheer-kenmerken, ofschoon brede tussenvelden en smalle zijtorens bij hem wel voorkomen, maar nooit in zulke extreme verhoudingen. De opgerekte zijtorens doen wat aan de Remonstrantse Kerk in Hoorn (1865) denken. Misschien is ook hier gebruik gemaakt van een oudere kas die voor een nieuw instrument werd aangepast. Maar wie zou dat dan gedaan moeten hebben?\nMisschien brengt beschouwing van de decoratie ons verder. Onder de iets uitspringende middenpartij is een vrij grof gesneden soffiet aangebracht. Aan de pijpvoeten in de benedenvelden zijn bebladerde S-voluten te zien. Deze komen in hun detaillering overeen met het snijwerk van orgels van Knipscheer uit de jaren zestig. De scheiding tussen de etages van de velden lijkt echter in het geheel niet op Knipscheers werk: een S-vormige lijst met een uitsteeksel in het midden en een krul bij de middentoren, aan beide uiteinden omraamd door gestileerd bladwerk. De bovenlijsten van de velden bestaan uit twee gekoppelde C-voluten; de binnenste met de opening naar beneden, de buitenste met de opening naar boven.\nDe meest opmerkelijke decoratie vindt men echter in de torens. De torenkappen zijn versierd met gestileerd bladwerk, te vergelijken met de oudere orgels van C.F.A. Naber, maar veel grover van uitvoering. Deze decoratie zet zich op de zijwanden van de kas voort, in het gedeelte dat in 1904 werd toegevoegd in geschilderde vorm. De bovenblinderingen vertonen gestileerde hangende palmetten met brede omlijstingen en ertussen een soort krul. Een equivalent daarvan hebben wij nog in geen enkel contemporain orgel kunnen vinden. Nog opmerkelijker zijn de benedenblinderingen. Uit de verte doen zij wat gotisch aan, maar bij nadere beschouwing blijken zij toch een klassieke herkomst te hebben. Zij zijn het best op te vatten als een sterk gestileerde en vereenvoudigde variant van de antieke palmetten en anthemia, ornamentvormen die sterk verwant zijn. De ongebruikelijke fleurons, waarmee ze hier bekroond zijn, zijn verantwoordelijk voor het gotische effect.\nHet front van het orgel vormde in de Amsterdamse situatie een eenheid met de wand onder het orgel, waarin in het midden een toegangsdeur was aangebracht. Deze deur werd geflankeerd door halfzuilen die exact onder de zijtorens waren geplaatst en daardoor de vormgeving van de zijtorens mede bepaalden. De voetlijst van het front, de zuilen en de bijbehorende schotten aan de buitenzijden waren wit gemarmerd. De kansel was v\u00f3\u00f3r het front geplaatst waardoor het soffiet onder de middentoren in de kerk niet zichtbaar was.\nHoe graag zouden wij willen weten wie de creatieve geest was, die hier zijn sporen heeft achtergelaten. Hoe dan ook, een beschouwing van de decoratie maakt ons over de maker van dit orgelfront ook niet wijzer. Was het misschien een Amsterdamse petit ma\u00eetre, zoals D. van Rossum of P. Smit, of was het wellicht toch Knipscheer? Hij blijft de grote onbekende.\nHet lijkt echter aannemelijk dat het hier een verbouwde oudere orgelkas betreft, die omstreeks 1860 haar huidige vorm heeft gekregen. De wat grove vormen zijn typerend voor die tijd. Wij vinden Knipscheer-trekjes (de vleugelstukken en de blinderingen in de benedenvelden), Naber-achtige elementen (het bladwerk in de torenkappen) en vormen die zeker in het toenmalige Amsterdamse milieu geen equivalent hebben. Het lijkt wel of de maker van deze orgelkas, wie hij ook was, doelbewust latere onderzoekers op het verkeerde been heeft willen zetten. Welnu, als dat zijn oogmerk was, is hij daarin uitstekend geslaagd.",
  "Part08_037Solwerd": "De stijl van de kas doet een Zuidnederlandse herkomst vermoeden. Het front is driedelig en bestaat uit een breed middenveld van 15 loze zinken pijpen met geperste labia en twee iets vooruitspringende vlakke zijtorens, elk voorzien van vijf eveneens loze zinken pijpen. Het middenveld heeft een V-vormig labiumverloop, evenals de beide zijtorens.\nAlleen aan de bovenzijde van middenveld en zijtorens is blinderingssnijwerk aangebracht, bestaande uit afwisselend grote en kleine lambrequins. Boven het middenveld onder de kap een vlak met aan de onderzijde een gebogen driedubbel profiel. Als tekst zijn hierop in goud geschilderd de woorden \u2018Loof den Heer\u2019. Deze tekst zal bij de plaatsing in Solwerd zijn aangebracht.\nDe beide vleugelstukken zijn elk samengesteld uit een verfijnde kleine (onder) en grote rocaille-achtige voluut naar boven uitlopend in een bloemslinger, waarvan aan de rechterzijde een deel ontbreekt\nDe zware verstekte kap bestaat aan de voorzijde en de beide zijkanten uit een geprofileerd hoofdgestel en een eveneens geprofileerde kroonlijst. Boven de torens is deze kap onderbroken door verstekte kapitelen boven de torens.\nOnder het front eveneens een brede verstekte steunbalk naar voren uitspringend onder de torens, elk uitlopend in een eenvoudige console. De onderkas bestaat uit drie panelen met profiellijsten en vormt een geheel met de gaanderij, die ook is opgebouwd uit panelen met profiellijsten en aan de bovenzijde is voorzien van een gebogen hekwerk, voorzien van balusters.\nKas en tribune zijn geschilderd in diverse tinten bruin met hier en daar een toefje bladgoud op de vleugelstukken. Kleuronderzoek zou kunnen uitwijzen, of deze kleurstelling al dan niet de oorspronkelijke is.",
  "Part08_038Baarn": "Een orgel van een vrij gebruikelijke opzet met een rijke decoratie. Het heeft een ronde middentoren van zeven pijpen en eveneens ronde zijtorens met vijf pijpen. De vlakke gedeelde tussenvelden zijn naar verhouding nogal smal: zij hebben in elke etage vijf pijpen. In de benedenvelden lopen de labia schuin naar buiten op, in de bovenvelden schuin naar buiten af, overigens met een scherpere hoek dan in de benedenvelden. Opmerkelijk is de vormgeving van de kappen; deze hebben een extra naar achter hellende geleding, wat aan de presentie van het orgel aanzienlijk bijdraagt.\nHet is echter vooral de decoratie die dit orgel doet opvallen. Deze is van een voor de tijd van ontstaan uitzonderlijke verfijning, een soort late Empire. Eigenlijk zijn het alleen de consoles onder de torens, die met hun sobere bladwerk duidelijk maken dat wij ons in de jaren zestig bevinden.\nDe stijlen zijn behandeld als ingekaste pilasters met fraaie kapitelen in een fantasiestijl. Ter hoogte van de scheidingslijsten vertonen zij een onderbreking met een soort diamantkop, ook bij de buitenstijlen van de zijtorens.\nOpmerkelijk zijn de blinderingen aan de pijpvoeten: betrekkelijk smalle banden, opengewerkt met snijwerk. Dit lijkt op het eerste gezicht bij de torens en velden identiek, maar vertoont toch verschillen van belang. In de middentoren ziet men golfranken met bloemen en vruchten en in het midden een palmet. Bij de zijtorens is aan beide zijden een golfrank te zien, waaruit zich bij het midden een C-voluut ontwikkelt, alles met bloemrozetten. Bij de benedenvelden ten slotte wordt het echt boeiend; twee rug aan rug geplaatste bladvoluten met een rozet, waaruit zich, als bij een hoorn van overvloed, een druiventros losmaakt. De schuine lijsten tussen de etages van de velden zijn ook opengewerkt en versierd met golfranken.\nAan de pijpuiteinden in torens en velden bereikt de decoratie haar culminatiepunt. In de middentoren ziet men een gecompliceerd geheel van transparante, elkaar omkrullende ranken in gestileerde plantaardige vormen. Op vier plaatsen komen merkwaardige langgerekte vruchten uit het rankwerk te voorschijn, waarschijnlijk op te vatten als gestileerde dennenappels. Beneden op de hoeken zijn weer druiventrossen te zien. In het midden worden de twee bij elkaar komende krullen door een viervoudige band samengehouden. De vormen in de zijtorens zijn ongeveer gelijk; de dennenappels ontbreken echter en de druiventrossen zijn prominenter aanwezig. In de torenkappen zijn twee boven elkaar geplaatste eierlijsten aangebracht.\nDe bovenvelden worden afgesloten door ingezwenkte lijsten. Eronder prachtige golfranken met druiventrossen, erboven een weelderige bloemen- en fruitslinger. Al deze druiven wekken de lust op naar wijn. En bij wijngenot hoort muziek. Welnu, ook daarvoor is gezorgd. In de vleugelstukken, die zijn opgebouwd uit doorzichtige ranken met gestileerd eikenblad, zijn strijk- en blaasinstrument aangebracht.",
  "Part08_039Beetgum": "Een voor Petrus van Oeckelen nogal atypisch orgelfront. Het is vijfdelig, heeft een gedeelde ronde middentoren, ronde ongedeelde zijtorens en holle tweedelige tussenvelden met een brede horizontale lijst als afscheiding tussen de etages. Vooral dit laatste maakt dit orgel tot een wat ongewone verschijning in Van Oeckelens oeuvre. Hij plaatst bij orgels met 'gewone' tussenvelden de tussenlijsten altijd schuin. Alleen bij de buitenvelden van de zevendelige orgels van het type Smilde en Steenwijk past hij horizontale tussenlijsten toe. Het orgel in Beetgum lijkt op het eerste gezicht eerder op het door de Van Dams in de jaren veertig zo vaak toegepaste fronttype met gedeelde middentoren van het type Franeker (1842, deel 1840-1849, 105-108). Nu is Franeker niet ver van Beetgum verwijderd, terwijl in de naburige dorpen Sint Jacobiparochie (1845, deel 1840-1849, 248-249) en Vrouwenparochie (1844, deel 1840-1849, 215-217) ook Van Dam-orgels van genoemd model zijn te vinden. Het is dus zeker niet uit te sluiten dat de kerkvoogden van Beetgum aan Van Oeckelen te verstaan hebben gegeven dat hun nieuwe orgel er ook zo uit moest zien.\nToch is er tussen de zo juist genoemde Van Dam-ontwerpen en Van Oeckelens creatie in Beetgum een belangrijk verschil: de plaatsing van de tussenlijsten. Deze liggen bij Van Dam steeds op \u00e9\u00e9n lijn met de deling van de middentoren. Bij Van Oeckelen liggen ze veel lager, wat een geheel ander beeld oplevert. Van Oeckelen werkte in dezelfde tijd aan het monumentale orgel in de Grote Kerk in Steenwijk (1861), waar hij de van het type Smilde bekende buitenvelden toepaste, ongebruikelijk genoeg in combinatie met ongedeelde zijtorens. De buitenvelden zijn, in afwijking van de oudere orgels van dit type, tweedelig met rechte tussenlijsten. De binnenvelden hebben de gebruikelijke schuine tussenlijsten. Men zou zich kunnen voorstellen dat Van Oeckelen, denkend vanuit het Steenwijkse concept, ertoe is gekomen om in Beetgum de buitenvelden te laten vervallen, en de overgebleven tussenvelden de indeling te geven van de Steenwijkse buitenvelden. Verdere overeenkomsten tussen beide orgels versterken dit vermoeden. De hoogte verhouding tussen de etages in middentoren en tussen- respectievelijk buitenvelden is bij beide orgels namelijk ongeveer gelijk, terwijl de scheidingslijsten in genoemde velden bij beide instrumenten zijn voorzien van draperie\u00ebn.\nIn de decoratie lijken zich twee werelden te manifesteren. Gedeeltelijk grijpt Van Oeckelen terug op oudere orgels van zijn hand en gedeeltelijk zien wij de decoratie al optreden die zijn latere instrumenten zal gaan kenmerken. Oude tijden lijken te herleven in het sierlijke snijwerk bij de tussenlijsten in de velden. Onder de lijsten ziet men een elegante met franjes gedecoreerde draperie, welker uiteinden over de pijpvelden afhangen en waarboven een lauriertak is te zien; erboven is een kleinere draperie met drie rozetten aangebracht. Draperie\u00ebn zien wij ook aan de pijpuiteinden in de middentoren. Bij de brede zwaar geprofileerde tussenlijst worden zij doorsneden door twee bladranken die zich ontwikkelen uit twee in het midden geplaatste krullen, die tezamen sterke associaties wekken met een ionische voluut. Iets dergelijks is ook te vinden onder in de beneden middentoren van Van Oeckelens eersteling in Strijen (1840, deel 1819-1840, 406-409). Het motief boven in de toren is verwant aan dat in het midden. Hier zien wij in het midden twee rozetten waaruit een draperie voortkomt. Deze gaat echter boven de draperie langs en doorsnijdt deze dus niet. Het overige snijwerk is minder sierlijk. De S-ranken onder in de torens zijn zelfs wat aan de grove kant. Aardig is de liggende bloemenrank onder in de tussenvelden waaruit een bladtak voortkomt. De brede bladslingers aan de bovenzijde van de velden zullen bij Van Oeckelen geruime tijd repertoire houden. De brede vleugelstukken met bloemrozet in de krul zijn typerend voor het werk van Van Oeckelen in deze tijd. Dat geldt niet voor de opzetstukken. Deze hebben sterk geabstraheerde bloemvormen die nog enige associaties wekken met het rococo. De zijstijlen hebben meer reli\u00ebf gekregen doordat zij zijn voorzien van opgelegde lijsten die tezamen een lang rechthoek vormen met aan de bovenzijde een driepasboogje. Deze decoratie wordt in Beetgum voor het eerst toegepast. Men lette nog op de weelderig gesneden consoles onder de torens, die door hun witte kleur menigeen al hebben doen denken aan slagroomtaarten.",
  "Part08_040Breda": "Een opmerkelijk front in neoromaanse stijl. Het is driedelig en bestaat uit een hoog uitstekend torenachtig middenveld en twee zijvelden met opvallende brede schuin aflopende bovenlijsten. De pijpen in het middenveld hebben een V-vormig labiumverloop en een boogvormige afsluiting; die in de velden geven een rechte labiumlijn te zien.\nDe onderkas wordt verlevendigd door drie rondbogige panelen, met pilasterachtige tussenstijlen waarop rozetten met vierpassen zijn aangebracht. Hetzelfde model rozetten vindt men in de lijst die de overgang vormt tussen onder- en bovenfront.\nHet bovenfront wordt geleed door vier romaanse halfzuilen waarvan de voetstukken rusten op in de overgangslijst aangebrachte consoles. In deze consoles zijn rozetten met vierpassen aangebracht, van hetzelfde model als die in de onderkas, maar kleiner. Verder vindt men daar nog gestileerd bladwerk. De zuilen hebben romaanse dobbelsteenkapitelen die aan de voorzijde weer zijn voorzien van rozetten met vierpas, zoals ze ook op de consoles onder de zuilen zijn te vinden.\nOp de hoeken worden de halfzuilen bekroond door forse pinakels. Deze zijn op de hoeken afgeschuind en met diamantkoppen gedecoreerd. Verder bevatten zij een smalle rondboognis met een ezelsrug erboven. Zij worden bekroond door een gekanteelde lijst en een bijenkorfvormig koepeltje. Dezelfde pinakels ziet men ook bij de middenpartij, maar daar is boven de kapitelen als overgang eerst nog een soort pilaster aangebracht, ook met afschuiningen en diamantkoppen en frontaal gedecoreerd met de inmiddels vertrouwde rozetten.\nBoven de rondboog die het middelste pijpveld afsluit, tussen de pinakels, is een rondboogfries aangebracht, waarboven gekanteelde lijsten. Al deze vormen zijn middeleeuws van inspiratie, maar de enorme wijzerplaat op de middenpartij brengt ons weer bij de tijd.\nDe visuele uitstraling van dit front wordt in belangrijke mate bepaald door de forse schuin aflopende bovenlijsten van de velden. Deze zijn gedecoreerd met een rondboogfries van dezelfde vorm als dat boven het middenveld en worden bekroond door kantelen.\nDe combinatie van zware middenbekroning en brede schuin geplaatste lijsten levert een silhouet op dat herinnert aan een illuster orgel: dat in Saint-Denis bij Parijs (1837). Ook daar wordt het beeld voor een belangrijk deel bepaald door de brede schuin aflopende lijsten boven de velden. Dit orgelfront werd in de 19e eeuw herhaaldelijk nagevolgd. Het is dus zeker niet uitgesloten dat het ook de ontwerper van het front van dit kleine orgel voor de geest heeft gezweefd.",
  "Part08_041Britsum": "Volgens de kerkelijke archieven werden bestek en tekening voor dit orgel geleverd door Van Dam, maar werd het instrument gebouwd door Hardorff. Hoe men zich dit precies moet voorstellen, is niet duidelijk. Feit is wel dat het orgelfront onmiskenbare Van Dam-trekken heeft. Het vertoont grote overeenkomsten met de Van Dam-orgels in de Doopsgezinde Kerk te Drachten (1857, deel 1850-1858, 327-329) en de Hervormde Kerk in Koudum (1859). Dat alle drie de orgels drie ronde torens met elk zeven pijpen bezitten, is niets bijzonders. Dat zij elk tussenvelden bevatten met tegengesteld labiumverloop evenmin. Het gaat vooral om de tussenlijsten in de velden. Deze lopen naar buiten enigszins op, terwijl zij ook licht doorbuigen, wat suggereert dat de velden hol zijn; in werkelijkheid zijn zij echter vlak. In Britsum vindt men dit alles ook, maar dan met het verschil dat de tussenvelden werkelijk hol zijn, zoals Hardorff vaker doet bij zijn vijfdelige orgelfronten. Verder maakt hij geen gebruik van de afwisseling van spitse en ronde labia, zoals Van Dam. Een Van Dam-element is wel de vorm van de bovenlijsten van de velden: een gesloten lijst in de vorm van een C-voluut. Hardorff neemt dit vaker over.\nHet snijwerk is verwant aan dat te Koudum, maar toch verschillend van karakter. Met het aan Koudum verwante orgel in Drachten bestaan in dit opzicht geen overeenkomsten van betekenis. Aan de pijpvoeten in de middentoren zijn twee S-ranken te zien, die zich beide aan hun uiteinden nog een keer splitsen. De figuur boven in de toren vertoont ongeveer dezelfde twee componenten, alleen lijken deze te zijn verwisseld. Onder in de zijtorens ziet men links en rechts in de hoeken een bebladerde C-voluut, waarbij zich naar het midden toe een S-voluut aansluit. Boven in de zijtorens zien wij twee S-ranken die beide een op zijn rug liggende C-voluut dragen. Boven en onder in de tussenvelden zijn S-ranken aangebracht. Het snijwerk dat de tussenlijsten in de velden omraamt, bestaat van onderen uit reeksen gekoppelde C-voluten en van boven uit kleine S-ranken. Het opzetstuk op de middentoren bestaat uit twee liggende C-voluten, waaruit links en rechts forse krullen voortkomen. Boven de twee voluten is een lier geplaatst. In de opzetstukken op de zijtorens ziet men twee gekoppelde S-ranken met daarboven  twee C-ranken die uitlopen in een waaiervormig vegetatief element waaruit een fraaie bloem voortkomt. Tussen de twee voluten ziet men een heus paasei. De vleugelstukken bestaan uit dooreen gevlochten S- en C-ranken. Aardig is nog het decoratieve sjablonewerk op de stijlen en torenkappen.",
  "Part08_042Culemborg": "Het laatste voorbeeld in het werk van het huis B\u00e4tz-Witte van het Batavia-type (1841, deel 1840-1849, 278). Ook hier dus weer een ronde middentoren, geflankeerd door dubbele velden. Deze toren heeft een V-vormig labiumverloop en wijkt daarmee af van de andere orgels van dit type, waar de labia een horizontale lijn vertonen. Ook bij zijn andere orgels past C.G.F. Witte bij ronde torens zelden een V-vormig labiumverloop toe. De decoratie vertoont de vormen die bij dit fronttype gebruikelijk zijn. Boven de velden forse liggende S-voluten met bloemmotieven in de grote krullen en een secundair S-vormig element. In de kroonlijsten van toren en velden ziet men een bladlijst. De blinderingen in de toren bestaan uit S-ranken, die in het midden bijeenkomen bij een palmet, die enigszins neigt naar de vorm van een Franse lelie, zoals die ook in Delfshaven is aan te treffen (1855, deel 1850-1858, 247-249). Boven in de velden golfranken met bloemkelken en aan de pijpvoeten S-voluten van ongeveer hetzelfde model als op de orgelkas. De middentoren wordt bekroond door een palmet. Na de grote decoratieve rijkdom van het voorlaatste 'Batavia-orgel' in Delfshaven, is Witte hier tot een soberder vormgeving teruggekeerd.",
  "Part08_043DenHelderAmbassade": "Het front van dit orgel is in opbouw vrijwel gelijk aan dat van het een jaar oudere instrument in de Hervormde Kerk te Heeg. Het maakt alleen een iets gedrongener indruk. Wij zien hier dus een middenpartij bestaande uit een toren met torenvelden en een breed rondbogig veld daaronder, geflankeerd door tweedelige holle tussenvelden, met naar buiten oplopende gebogen tussenlijsten en tegengesteld labiumverloop, en twee ronde zijtorens. De panelen tussen het boven- en het benedendeel van de middenpartij en onder de zijtorens vertonen een meer uitgesproken profilering dan in Heeg.\nHet snijwerk is hier rijker en vooral plastischer dan in Heeg. De blinderingen aan de pijpvoeten in het benedenveld lijken het meest op Heeg: gekoppelde S-voluten. Aan de pijpuiteinden is de indruk al heel anders: forse gekoppelde S-ranken met hier en daar een gestileerde krul en een vleugelachtig bladmotief met afhangende druiventros in het midden. Gekoppelde S-ranken vindt men ook in diverse varianten in de tussenvelden, waarbij aan de pijpuiteinden in de bovenvelden de abstracte voluutvorm de plantaardige elementen lijkt te overheersen. Aan de pijpvoeten in de benedenvelden ziet men een tamelijk gecompliceerde combinatie van S- en C-vormen. Onder in de middentoren bevinden zich twee S-ranken met een Franse lelie in het midden, vrijwel dezelfde vormen als in het oudere Van Dam-orgel in Tjerkwerd (1851, deel 1850-1858, 102-104), waar het snijwerk echter veel metaliger aandoet. Verwante vormen vinden wij boven in de middentoren en met name boven in de zijtorens waarbij verschillende elementen zijn omgedraaid. Onder aan de zijtorens ziet men in het midden twee liggende C-voluten die enigszins hulpeloos door de van opzij oprukkende S-ranken lijken te worden overweldigd.\nDe consoles onder de torens zijn soberder en grover uitgevoerd dan in Heeg. De vleugelstukken zijn echter bij beide orgels vrijwel identiek. Gecompliceerder daarentegen zijn de opzetstukken op de torens. Op de middentoren is dit ornament opgebouwd uit twee naar beneden geopende gekoppelde C-voluten, waaruit twee gekoppelde naar het midden geopende collega's zich ontwikkelen, een geheel dat wordt geflankeerd door twee forse S-krullen. Op de zijtorens bestaat het hoofdmotief uit twee naar elkaar geopende C-voluten.",
  "Part08_044Geertruidenberg": "Uitgangspunt voor het frontconcept van dit orgel is het model van Waalwijk-Besoijen (deel 1850-1858, 347-348) dat Vollebregt ook toepaste in de Lutherse Kerk te Heusden (1859) en de St-Jan te Elshout (1860). De spitsbogige panelen onder de tussenvelden verraden de verwantschap. Het frontschema van genoemde orgels wordt hier echter uitgebreid met geronde zijvelden van gelijke hoogte als de zijtorens. Daarmee grijpt Vollebregt in zekere zin terug op zijn uit 1852 daterende orgel in Best (deel 1850-1858, 108-110). Bij deze zijvelden is de onderkas ingesnoerd. Een sierlijke doorzichtige C-voluut markeert de overgang tussen beide kasdelen.\nEen belangrijk verschil met de oudere Vollebregt-orgels is de behandeling van de tussenvelden. Zoals bij de meeste instrumenten van deze maker zijn deze gedeeld, maar zij vertonen hier een parallel labiumverloop en rechte afscheidingen tussen de etages. De bewaard gebleven Vollebregt-orgels met gedeelde velden, gebouwd na dat in Geertruidenberg, vertonen alle dit stramien.\nIn de beneden etages van de tussenvelden ontbreken blinderingen aan de pijpvoeten. In torens en zijvelden zijn op die plaats brede gesloten banden aangebracht, bekroond door een gotiserende tootlijst. Behalve de reeds vermelde spitsbogige panelen in de onderkas komen in dit orgelfront geen aan de gotiek ontleende elementen voor. Vergelijkbare vormen had Vollebregt iets eerder toegepast bij het intussen naar Duitsland verkochte orgel van de RK Kerk te Middelharnis (1861). Bij het in 1862 gebouwde orgel in Wissenkerke komen dergelijke versieringen ook voor. Verder zijn ze in het bewaard gebleven werk van Vollebregt niet aan te treffen.\nDe decoratie boven in de tussenvelden bestaat uit een draperie die aan de buitenzijde over de pijpen afhangt en een daarboven aangebrachte bloemenslinger. De verwantschap met Besoijen en Elshout is hier onmiskenbaar. Boven in de middentoren ziet men een samenstel van bebladerde voluutvormen: in elk der beide hoeken een forse C-voluut met de opening naar beneden en met een schelpvormige krul, waaruit een tweede kleinere C-voluut voortkomt die haar opening naar boven keert. Hierdoor ontstaat een figuur die men ook als een wat gecompliceerde S-rank zou kunnen opvatten. In het midden ontmoeten beide genoemde figuren elkaar bij twee eikenbladeren. De blinderingen in de zijvelden zijn een eenvoudiger variant van die in de middentoren; hier ontbreken de eikenbladeren in het midden. Boven in de zijvelden ziet men alleen de beide hoekvoluten. De vleugelstukken zijn verwant aan die in Elshout: een rijk bebladerde S-rank in de vorm van een vioolsleutel. Onder de tamelijk brede rechte scheidingslijsten in de velden zijn twee gekoppelde C-voluten aangebracht die het veld boogvormig afsluiten. Boven deze lijst ziet men naar boven geopende voluten die zijn voorzien van bladwerk. De consoles onder de torens zijn tamelijk fors; zij bevatten acanthusbladwerk en eindigen in een druiventros.  Fraai is de manier waarop de panelen van de onderkas de lijnen van deze consoles volgen.\nOp de middentoren een beeld van David met harp; op elk der zijtorens een lier met lauwerkrans en twee gekruiste bazuinen.",
  "Part08_045Goedereede": "Het front van dit orgel vertoont grote overeenkomsten met dat van het in 1854 door W.H. Kam gebouwde orgel in de Grote Kerk te Brielle (deel 1850-1858, 194-196). Het heeft een vijfdelige opbouw met drie ronde torens en gedeelde vlakke tussenvelden. Opvallend trekje zijn ook hier de brede gebogen parallelle lijsten in de velden. Er zijn ook verschillen. Vergeleken met de robuuste orgelkas in Brielle maakt die in Goedereede eerder een wat schuchtere indruk. Dat komt vooral door de veel smallere tussenvelden: in Brielle bevatten de velden acht pijpen, in Goedereede zes. Ook het stijve labiumverloop draagt aan deze indruk bij. In plaats van de sierlijke, tegengesteld verlopende lijnvoering in Brielle ziet men hier in de benedenvelden een rechte naar buiten oplopende lijn en in de bovenvelden een horizontale lijn, die bij het verloop van de lijstwerken in de velden niet erg goed past. De huidige frontpijpen dateren uit 1929. Het is dus mogelijk dat het labiumverloop vroeger anders is geweest. De basementen van de torens, die zijn voorzien van twee ringen, zijn sober en missen gebeeldhouwde consoles. Zij bevatten slechts sobere druipers die overgaan in het rondboogfries van de borstwering.\nMen mist bij dit alles de vaste hand die Kams werk meestal kenmerkt. Deze orgelkas is dan ook niet van hem afkomstig; zij werd vervaardigd door een bouwkundige uit Rotterdam, genaamd Visser, ter huisvesting van een harmonium.\nDe decoratie in torens en velden is bijna gelijk aan die in Brielle. Aan de pijpvoeten gevlochten banden, hier echter nog voorzien van extra linten. Aan de pijpuiteinden een boogfries met hangende minipalmetjes. Op de zijtorens palmetten van hetzelfde model als in Poortugaal. Het opzetstuk op de middentoren bestaat uit een lier en een reeks voluutkrullen.\n\nNiet gepubliceerde bron\nA. de Gans, Het \u2018De Koff-orgel\u2019 in Goedereede. Goedereede, 1997.",
  "Part08_046Groede": "Het front bestaat uit twee vlakke torens en een vlak middenveld. Alle frontpijpen zijn met tinfolie belegde houten imitatiepijpen, voorzien van spitse vergulde labia.\nHet vergulde snijwerk boven de torens vormt \u00e9\u00e9n geheel: boven het middenveld een draperie en in de torens telkens drie gestileerde maskers. De hoge kappen op de torens hebben elk aan drie zijden een driedelig profiel. Op de vier stijlen is een enkelvoudig profiel te zien dat op de beide zijwanden doorloopt.\nOnder het front is alleen aan de voorzijde een breder verguld profiel aangebracht. De onderkas bestaat aan de frontzijde uit zes geprofileerde panelen. De gehele achterzijde bestaat uit eenvoudig paneelwerk. De twee deurtjes aan de achterzijde, die toegang geven tot het pijpwerk, zijn voorzien van grote ovale uitsparingen waarin zwart doek is aangebracht.\nDe kas doet iets ouder aan dan 1861. De stijl waarin het geheel is uitgevoerd zou men laat-empire kunnen noemen.",
  "Part08_047Leusden": "Toen de katholieken van Leusden-Hamersveld in 1841 een nieuwe kerk betrokken, hebben zij waarschijnlijk het orgel uit hun oude schuilkerk meegenomen. Volgens Broekhuyzen was dit een kabinetorgel dat in 1806 was verworven. Er moeten reeds vrij vroeg plannen zijn gemaakt voor een nieuw orgel, want er bestaat een fronttekening voor Hamersveld, met als signatuur 'F. Strack\u00e9, beeldhouwer en kunstschilder'. Frans Strack\u00e9 (1820-1898) stamde uit een familie die vrij veel kunstenaars heeft voortgebracht.\nIn overeenstemming met de stijl van de kerk werd het front in gotische vormen ontworpen. Uit de vlak uitgevoerde details en de verdere tamelijk ongotische opzet, valt af te leiden dat het plan niet veel jonger kan zijn dan de kerk. Pas in 1861 kreeg de kerk eindelijk een nieuw orgel, gebouwd door de Duitse orgelmaker Wilhelm R\u00fctter, ook met een neogotisch front. Heeft men daarbij nog van het plan van Strack\u00e9 gebruik gemaakt? In de correspondentie met R\u00fctter wordt er nergens melding van gemaakt, wat niet hoeft uit te sluiten dat hij er toch op een of andere manier kennis van heeft kunnen nemen. Hoe dit zij het vergelijken van een frontontwerpen uit de vroege en de rijpe neogotiek kan zeker interessant zijn.\nHet ontwerp van Strack\u00e9 geeft een brede ronde middentoren te zien met maar liefst dertien pijpen, vlakke tussenvelden van opvallend geringe hoogte met schuin aflopende bovenlijsten en verhoogde frontstokken, en vlakke zijtorens met zeven pijpen. Alle labia hebben een recht verloop. De labiumlijnen in torens en velden liggen niet in elkaars verlengde, maar lopen naar buiten trapsgewijs af.\nDe decoratie is voor het grootste deel ontleend aan de late gotiek. Zo ziet men onder de frontstokken in de velden kielboogvormen met distelbladwerk, uitgesproken laatgotische vormen. Aan de pijpvoeten in de middentoren en boven en beneden in de zijtorens is asymmetrisch distelbladwerk aangebracht. Boven de zijtorens ziet men bescheiden wimbergen, waarboven door pinakels geflankeerde spitsen. De middentoren vertoont aan de pijpuiteinden een overkragend spitsboogfries waarop een brede uitstekende lijst rust. Hij wordt bekroond door een ronde, ingesnoerde verhoging waarop een beeld van Caecilia. Op de hoeken pinakels. De tussenvelden worden afgesloten door een brede opengewerkte lijst met vierpasjes. Op de lijsten hebben zich twee musicerende figuren neergezet die door baldakijnen worden beschut. Onder de middentoren een engel met muziekblad. De gotische vormen, die in hoofdzaak zijn ontleend aan de steenarchitectuur, zijn voornamelijk als decoratief element gebruikt, zonder dat de ontwerper zich bekommerde om hun structurele samenhang.\nZijn er overeenkomsten tussen het ontwerp van Strack\u00e9 en dat van R\u00fctter. Die zijn er zeker. In de eerste plaats gebruikt hij dezelfde vijfdelige opbouw. Verder geeft ook hij zijn tussenvelden verhoogde frontstokken, terwijl zij ook een recht labiumverloop vertonen. Alleen liggen de labia van de torens nu in \u00e9\u00e9n lijn. Ook hebben de tussenvelden schuine bovenlijsten. Wel valt op dat deze velden aanzienlijk hoger zijn opgetrokken dan bij Strack\u00e9. De middentoren is nog steeds rond, maar heeft een driezijdig basement, de zijtorens zijn nu spits. Als R\u00fctter al van het plan van Strack\u00e9 kennis heeft kunnen nemen, heeft hij er hoogstens enige elementen van overgenomen, maar is hij verder zijn eigen weg is gegaan.\nOok hij gebruikt gotische architectuurvormen, maar hij heeft geprobeerd deze in een structurele samenhang te brengen. Daartoe transformeert hij de stijlen tot architectonische elementen, door er smalle halfzuilen tegen te plaatsen. De manier waarop hij het bovendeel van de stijlen verandert in pinakels is echter minder logisch, zeker als men ziet dat de verschillende bogen daarop rusten. In de torens ziet men aan de pijpuiteinden driepasbogen met opengewerkte wimbergen met driepassen. De middentoren heeft daartussen nog opengewerkte zwikken en wordt bekroond door een soort paviljoen waarop twee wel zeer ongotische putti het zich gemakkelijk hebben gemaakt. De tussenvelden worden afgesloten door een brede ingezwenkte lijst, waarboven een spitsboogfries met hogels tussen de bogen. De in het midden van dit fries geplaatste pinakel past daar structureel gezien niet en is dus weer als uitsluitend decoratief op te vatten. Wij willen niet per se overal Saint-Denis bijhalen, maar het is wel opvallend dat ook daar de tussenvelden met een lijst met spitsboogfries worden afgesloten en dat daar op precies dezelfde plaats een pinakel is aangebracht, die in dit geval wel een structurele functie heeft. Ook de pinakels in de zijtorens zijn niet altijd even logisch aangebracht. De panelen onder de verhoogde frontstokken in de velden zijn voorzien van opengewerkte rozetten met wentelend traceerwerk. De onderkas wordt geleed door driepasbogen. Onder de middentoren zijn afhangende spitsboogjes aangebracht.\nOp het eerste gezicht lijkt het uitgevoerde orgelfront in Hamersveld veel meer een product van de orthodoxe constructieve neogotiek dan het plan van Strack\u00e9. Bij nader inzien blijkt dat beide ontwerpers zeer vrijzinnig en onbekommerd met het gotische repertoire zijn omgegaan. Dat is juist de charme van beide ontwerpen.",
  "Part08_048Menaldum": "In 1858 vervaardigde de firma Van Dam een frontontwerp voor een groot orgel met twee klavieren en vrij pedaal, dat, afgaande op een potloodaantekening op de tekening, vermoedelijk was bestemd voor de Hervormde Kerk te Heeg. Toen de Van Dams in 1860 een orgel plaatsten in Heeg, kreeg dit echter een geheel ander front. Het ontwerp uit 1858 werd evenwel met enige kleine wijzigingen gebruikt door Hardorff voor diens in 1861 gebouwde orgel in Menaldum.\nWat het meest opvalt bij dit ontwerp is de opbouw met twee torens en een middenveld en de strakke horizontale scheiding tussen boven- en onderfront.\nBasiselement van het ontwerp is, naar wij menen, het bovenfront; de rest is daarvan afgeleid. Zoals bekend vernieuwden de Van Dams vanaf de jaren vijftig de vormgeving van de middenpartij. Zij ontwikkelden een fronttype met middentoren met torenvelden, voor het eerst toegepast in 1851 in Tjerkwerd (deel 1850-1858, 102-104), en verder voor kleine orgels een twee-torenmodel met middenveld, dat voor het eest werd gerealiseerd in 1855 te Hitzum (deel 1850-1858, 235-237). Toen de Van Dams een frontontwerp moesten maken voor een groot orgel met twee klavieren en vrij pedaal moeten zij gedacht hebben dat het twee-toren concept ook op monumentale schaal kon worden gebruikt om een grote breedtewerking bereiken.\nEvenals bij het kleine twee-torenmodel was het uitgangspunt hier het rugpositief van het in 1832 gebouwde orgel uit de Gallile\u00ebrkerk te Leeuwarden, thans te Tholen (deel 1819-1840, 291-293). Het werd in de eerste plaats aanzienlijk versmald. Het bovenveld kreeg dezelfde vorm met doorbuigende voetlijst en flauw V-vormig labium als bij het model Hitzum, maar het werd opgerekt zodat het dezelfde hoogte kreeg als de zijtorens. De spitsboogvorm, die in Hitzum voor het benedenveld was toegepast, werd hier niet overgenomen. Het benedenveld sloot direct aan bij het bovenveld, maar de aan het bovenveld tegengestelde labiumlijn en voetlijst van Hitzum vonden hier weer wel toepassing. Aan dit geheel werden, evenals bij het model Hitzum, harpvormige zijvelden toegevoegd, maar dan wel breder en lager. Daarmee was het bovenfront gereed.\nDe vormgeving van het onderfront sluit hierbij aan. Ook hier twee torens, maar dan met een ongedeeld middenveld. Dit werd iets lager gemaakt dan de torens. De ruimte daartussen werd door een paneel opgevuld. Het labiumverloop en de vorm van de voetlijst is identiek aan die van het onderste veld van het bovenfront. De zijvelden, die ook iets lager zijn dan de torens, hebben een bovenlijst in de vorm van een kwartcirkel en vormen daarmee een contrast met de inzwenkende bovenlijsten van de velden van het bovenfront. De restruimte boven deze velden wordt ook weer door panelen opgevuld. De voetlijsten van de zijvelden in boven- en onderfront lopen ongeveer vanaf het midden iets naar boven op. Het aldus gecre\u00eberde geheel wordt geflankeerd door twee forse torens, die overigens, evenals de beide middentorens, slechts vijf pijpen bevatten.\nOfschoon dit front zeker een monumentale werking heeft, kan niet worden ontkend dat het toch wat stijf is. De beide componenten van de middenpartij zijn eigenlijk zonder meer op elkaar gestapeld. Misschien dat dit de reden is geweest dat de Van Dams van uitvoering van dit plan hebben afgezien.\nToen Hardorff dit ontwerp overnam voor zijn instrument in Menaldum, bracht hij een paar kleine wijzigingen aan. De belangrijkste betrof de vormgeving van het benedenveld van het bovenfront. Dit kreeg een rondbogige vorm, die herinnert aan het benedenfront van het door de Van Dams tot uitvoering gebrachte orgel in Heeg. Verder kreeg het middenveld van het onderfront een steiler labiumverloop en werden de gesloten bovenlijsten van de bovenvelden vervangen door snijwerk. Afgezien daarvan is het orgelfront in Menaldum in zijn opzet gelijk aan het Van Dam-ontwerp.\nVan de versiering kan men dat niet zeggen. De decoratie die de Van Dams op hun ontwerp hebben aangegeven, is grotendeels opgebouwd uit voluutvormen. Het in Menaldum aangebrachte snijwerk draagt een ander karakter. De decoratie in de middenpartij is betrekkelijk sober en vertoont niet al te veel variatie. Aan de pijpvoeten in de boven- en benedentorens zijn eikenbladeren aangebracht, aan hun pijpuiteinden ziet men twee drievoudige ranken die in het midden bij een gestileerd bladmotief tezamen komen. Het middenveld van het onderfront heeft aan de pijpvoeten gekoppelde S-voluten en bovenin twee bebladerde hangende C-voluten. Dezelfde vormen vindt men terug in het bovenfront en wel aan de pijpvoeten in het benedenveld en aan de pijpuiteinden in het bovenveld. Het boogveld in het bovenfront wordt afgesloten door twee S-voluten waaruit druiventrossen voortkomen. Onder aan het bovenveld vindt men zeer eenvoudig rankwerk. Alle zijvelden hebben aan hun pijpvoeten simpel rankwerk. Niet onaardig zijn de bovenblinderingen van de beneden zijvelden: C-voluten met hun opening naar boven, met een gestileerd plantenmotief ertussen. De bovenste zijvelden worden afgesloten door bloemenslingers, een motief dat men vanaf nu bij Hardorff vaker kan aantreffen. De blinderingen van de zijtorens zijn wat rijker en bestaan uit voluutranken. Hetzelfde geldt voor de vleugelstukken. De consoles onder de torens zijn versierd met eenvoudig aan de bovenzijden omkrullend acanthusbladwerk.\nIn het ontwerp van de Van Dams zijn op het orgel opzetstukken te zien. In Menaldum zijn dit beelden geworden. Boven het middenveld troont een harp spelende David op een verhoging, geflankeerd door twee lager geplaatste engelen. De linker speelt op een dwarsfluit en de rechter heeft vermoedelijk een triangel vastgehouden. Alleen het stokje heeft zij nog. Nog wel aanwezig zijn de bazuinen van de engelen op de zijtorens.",
  "Part08_049Nijbroek": "Dit orgel vertoont grote overeenkomsten met het in 1858 gebouwde orgel in de Hervormde Kerk te Nieuwveen. Dit frontmodel zou voor Knipscheer bijna standaard worden, want hij gebruikte het vanaf deze tijd voor vrijwel al zijn orgels. De opbouw is eenvoudig: een ronde middentoren van zeven pijpen, gedeelde vlakke tussenvelden met een schuine afscheiding tussen de etages en ronde frontaal geplaatste zijtorens van vijf pijpen. Het orgel in Nieuwveen heeft in de tussenvelden acht pijpen, dat in Nijbroek zeven. Daardoor maken de zijtorens in Nieuwveen een slankere indruk, wat het geheel eleganter maakt dan het eerder wat gedrongen werkende instrument in Nijbroek.\nDe decoratie is gedeeltelijk identiek aan die in Nieuwveen. Dat geldt in het bijzonder voor de draperie\u00ebn in de torens, die Knipscheer hier voor het laatst toepast, en voor de rozetten in de torenkappen. Ook de vleugelstukken zijn identiek. Evenals in Nieuwveen zijn zij aan de achterkant dichtgezet. De overige decoratieve elementen dragen een ander karakter. Tussen de velden in de etages ziet men een plantaardig motief, bestaande uit twee gekoppelde enigszins hartvormige ranken. De gevlochten banden die in Nieuwveen de velden aan de bovenzijde afsluiten, zijn hier vervangen door bladwerk. Dit bestaat uit een zich vertakkende S-voluut, waaruit zich een C-voluut losmaakt. Dit motief zal van af nu bij Knipscheer regelmatig terugkeren. Aan de pijpvoeten zijn het S-ranken van een type dat Knipscheer steeds vaker zal gebruiken. Bij de pijpvoeten in de middentoren ziet men twee zich vertakkende ranken, die in het midden lijken op een ionisch kapiteel. De motieven in de zijtorens zijn ongeveer gelijk. Onder in de velden ziet men een zich vanuit de buitenhoek ontwikkelende bladfiguur. De consoles onder de toren zijn anders dan die in Nieuwveen en vertonen eenvoudig bladwerk. Op de torens de door Knipscheer zo vaak gebruikte beeldjes van David en twee bazuin blazende engelen.",
  "Part08_050Scharnegoutum": "Het front van dit orgel is duidelijk verwant aan dat van het in hetzelfde jaar gebouwde Hardorff-orgel in Britsum: drie ronde torens, holle tweedelige tussenvelden met tegengesteld labiumverloop en brede naar buiten oplopende lijsten tussen de etages. Er is echter een belangrijk verschil: de middentoren is hier gedeeld in twee etages van elk elf pijpen. Deze etages worden gescheiden door brede lijsten van gelijke breedte als de lijsten tussen de velden. Deze opzet herinnert enigszins aan de Van Dam-orgels van het type Franeker (1842, deel 1840-1849, 105-108) en Vrouwenparochie (1844, deel 1840-1849, 215-217). Daar zijn de tussenlijsten van de velden echter horizontaal geplaatst en liggen zij in \u00e9\u00e9n lijn met de scheidingslijst in de middentoren. In Scharnegoutum sluit de bovenrand van de scheidingslijsten in de velden precies aan bij de onderrand van de tussenlijst in de middentoren. Op deze wijze afficheert Hardorff zich toch als een zelfstandig ontwerper.\nIn de decoratie zien wij hier een element opduiken dat Hardorff hiervoor nooit gebruikte en hierna nog slechts \u00e9\u00e9n keer zal herhalen, de modillons in de torenkappen.\nIn Britsum had Hardorff de tussenvelden aan de bovenzijde afgesloten met een slanke S-lijst, waaronder snijwerk; hier ontbreekt een dergelijke lijst. Wij zien gesloten panelen, die als decoratief element niet van gewicht zijn, en verder sierlijke S-vormige bladvoluten. S-voluten zien wij ook aan de pijpvoeten in de torens, alsmede aan de pijpuiteinden in de middentoren. Boven in de zijtorens ziet men in het midden twee gekoppelde C-voluten, die in de hoeken worden begeleid door slakkenhuisachtige S-ranken. De brede lijsten tussen de etages van de velden worden afgebiesd door bladwerk, waarin aan de onderzijde eikenblad overheerst. Een vergelijkbare decoratie treft men aan bij de pijpvoeten in de benedenvelden. Opvallend zijn de weelderige vleugelstukken, bestaande uit een slanke S-rank aan de bovenzijde waaruit een weelderige golfrank afhangt, met daarin C-voluten, bloemen en vruchten. De vormen zijn verwant aan die in Britsum, maar rijker. De opzetstukken op de zijtorens bestaan uit twee gekoppelde bebladerde S-voluten waaruit zich twee naar elkaar geopende C-voluten ontwikkelen die tezamen een hart vormen. Het motief op de middentoren is vergelijkbaar, maar daar is in het geheel nog een lier verwerkt.",
  "Part08_051Soest": "Dit is een orgelfront van een model dat Flaes & Br\u00fcnjes voor het eerst hebben toegepast in 1855 in de Doopsgezinde Kerk te Wormerveer en dat typerend zou blijven voor dit orgelmakershuis (deel 1850-1858, 268-270). Het is op te vatten als een gereduceerde versie van het hoofdwerkfront van het uit 1840 daterende B\u00e4tz-orgel in de Nieuwe Kerk te Delft (deel 1819-1840, 384-387). Karakteristieke elementen zijn drie ronde torens van elk zeven pijpen, waarbij de middentoren hoger aanzet dan de zijtorens, en ongedeelde tussenvelden, afgesloten door een rechte bovenlijst. De overeenkomsten met Wormerveer zijn aanzienlijk, alleen is het orgel in Soest iets minder rijzig.\nDe decoratie wijkt enigszins af. In Wormerveer ziet men tussen de torens een S-voluut met daarbinnen snijwerk en in de velden eveneens S-voluten die rankwerk omsluiten. De voluutvorm is in Soest ook aanwezig, maar minder uitgesproken; zij valt hier meer samen met het snijwerk en dient minder als omlijsting ervan, zoals in Wormerveer. Het snijwerk zelf is verwant aan dat te Wormerveer, maar het is min of meer het spiegelbeeld daarvan. Geestig is het blad dat over de voluut heen is gedrapeerd. Bij de decoratie aan de pijpvoeten in de velden is de voluutvorm geheel in het snijwerk opgegaan. De overige blinderingen bestaan uit golfranken die in het midden samenkomen bij een smal bladelement. De gebruikte vormen zijn sterk verwant aan die in Wormerveer; zij zijn echter wat zwaarder en missen de verfijning die de ornamentiek in Wormerveer kenmerkt.\nDe kappen en lijsten zijn hier soberder behandeld dan in Wormerveer. Op de bovenlijsten van de velden is een gestileerd plantaardig motief te zien, dat lijkt op dat in Wormerveer, maar dan eenvoudiger en minder volumineus. In de torenkappen ontbreekt elke decoratie. Het omkrullend bladwerk is verwant aan dat in Wormerveer, maar ook dat is eenvoudiger. Bekroningen ontbreken thans, maar het is aannemelijk dat zij er wel zijn geweest.",
  "Part08_052Steenwijk": "Het front van dit orgel is de monumentaalste versie van het frontmodel dat Van Oeckelen voor het eerst toepaste in 1841 in de Hervormde Kerk in Smilde (deel 1840-1849, 87-89). Kenmerkend voor dit fronttype is een uiterst consequente scheiding tussen Hoofd-en Bovenwerk. Het benedenfront heeft een ronde middentoren, geflankeerd door gedeelde velden. Dan volgt aan beide zijden een tweede tweedelig veld en tenslotte een ronde zijtoren. Het Bovenwerk heeft dezelfde opbouw, met dit verschil dat beide tussenvelden enkelvoudig zijn. De buitenste velden liggen met hun bovenlijsten in \u00e9\u00e9n lijn met de kappen van de zijtorens en vormen daarmee in feite \u00e9\u00e9n geheel. Het meest karakteristieke element van dit fronttype wordt wel gevormd door de gedeelde zijtorens. Tien jaar later, in Garmerwolde (1851, deel 1850-1858, 80-82), heeft Van Oeckelen dit frontmodel bijna letterlijk herhaald.\nNog eens tien jaar later komt hij erop terug in Steenwijk, maar hij neemt zijn oorspronkelijke concept niet letterlijk over. In de eerste plaats is het geheel grootschaliger van opzet en dat brengt bepaalde wijzigingen met zich mee. Het belangrijkste verschil met Smilde en Garmerwolde is de behandeling van de zijtorens. Het orgel in Steenwijk kreeg een pedaal met Prestant 16 voet die in de zijtorens werd geplaatst. Voor een tweedeling van deze torens was in deze opzet natuurlijk geen plaats. De slanke gedeelde zijtorens van de oudere orgels zijn hier vervangen door twee monumentale 16-voets torens. Wel zijn deze nog in sterke mate ge\u00efntegreerd met de erbij aansluitende buitenste tussenvelden. De bovenlijsten daarvan liggen, zoals steeds bij dit frontmodel, in \u00e9\u00e9n lijn met de torenkappen. In het oorspronkelijke frontontwerp waren deze velden driedelig, evenals in Smilde en Garmerwolde. Bij de uitvoering kregen zij slechts twee etages, waarschijnlijk om hun ten opzichte van de machtige zijtorens genoeg eigen volume te geven. De binnenste tussenvelden die meer bij de middentoren aansluiten, behielden daarentegen de driedelige opzet van de oudere orgels. Zowel in de binnen- als in de buitenvelden hebben de pijplabia een parallel verloop: in de buitenvelden naar buiten aflopend, in de binnenvelden naar het midden aflopend. De scheiding tussen de etages van de buitenvelden is horizontaal, in overeenstemming met de scheiding tussen hoofd- en bovenwerk bij het model Smilde. De scheidingen tussen de etages in de binnenvelden bestaan uit schuine lijsten, die niet aansluiten bij de scheidingslijsten in de middentoren en de buitenvelden. De stringente scheiding tussen hoofdwerk en bovenwerk, die zo kenmerkend is voor het type Smilde is hier dus niet gehandhaafd. De zelfstandigheid van de middenpartij (middentoren met flankerende binnenvelden) en zijgedeelten (zijtorens met buitenvelden) is daarentegen vergroot.\nEen orgel van een dergelijk monumentaal karakter zal Van Oeckelen verder niet bouwen. Het model Smilde zal hij echter nog vaker toepassen, maar dan keren altijd de gedeelde zijtorens terug.\nDe decoratie vertoont ten opzichte van de iets oudere orgels in Akkrum (1856), deel 1850-1858, 272-274) en Oude Pekela (Het Anker, 1857 deel 1850-1858, 336-339) een zekere vergroving, maar is toch nog steeds interessant. Aan de pijpvoeten in de benedenvelden ziet men bladwerk dat vergelijkbaar is met dat in Akkrum. Verder zijn in de binnenvelden meest eenvoudige voluutvormen aangebracht. Aan de bovenzijde worden de binnenvelden afgesloten door forse bladslingers, zoals die bij Van Oeckelen voor het eerst in Akkrum opduiken. Aan de pijpuiteinden in de benedenste buitenvelden ziet men bescheiden met franje versierde draperie\u00ebn, terwijl boven in elk der bovenste buitenvelden een gesplitste bladrank is aangebracht. Onderaan in de middentoren ziet men in het midden twee hoorns van overvloed van waaruit aan beide kanten drievoudige liggende bladranken ontspringen. Een vergelijkbare decoratie kan men aantreffen bij het Van Oeckelen-orgel in Middelstum (1864). Aan de pijpuiteinden in de beide etages van de middentoren zijn twee gekoppelde voluten te zien met een bloemmotief, van waaruit aan beide zijden bladranken voortkomen. In de zijtorens zijn aan de pijpvoeten twee gekoppelde bladranken aangebracht die aan de buitenzijden rijk bebladerd zijn, maar naar het midden toe steeds doorzichtiger worden en tenslotte alle blad verliezen. Aan de pijpuiteinden zijn het twee grote S-krullen die het beeld bepalen. De vleugelstukken zijn relatief bescheiden.\nMen lette nog op de decoratie op de torenkappen, een soort gesp, en op de ovale rozetten op de bovenlijsten van de buitenvelden.\nOp de middentoren bevindt zich een lier, zoals vaker bij Van Oeckelen is te vinden. Het meest spectaculaire onderdeel van de decoratie wordt natuurlijk gevormd door de twee reusachtige adelaars op de zijtorens, die een vanaf de lier op de middentoren afhangende slinger in hun snavels houden. Van Oeckelen had een dergelijke adelaar voor het eerst op een orgel laten neerdalen in Akkrum; hij zal tot in de jaren zeventig deze vogels regelmatig laten optreden.",
  "Part08_053Utrecht": "Een eigenzinnige variant van het blokvormige neogotische kastype dat vader en zoon Witte zo vaak hebben toegepast. Het oudste orgel van dit model plaatste Witte in 1855 in de Remonstrantse Kerk te Leiden. Het oudste nog bestaande voorbeeld ervan is te zien in de Hervormde Kerk te Bunschoten (1860). De kas van dit orgel heeft een blokvormig model, een vlak front met drie vlakke spitsbogige velden, waarvan het middelste is verhoogd met een wimberg.\nDe orgelkas in de Janskerk werd ontworpen door de Utrechtse architect N.J. Kamperdijk. Het front wijkt in een aantal opzichten af van het zojuist beschreven basistype. In de eerste plaats is de driedelige hoofdopbouw hier uitgebreid met twee smalle schuin geplaatste zijvelden, die evenals het middenveld elk zijn voorzien van een wimberg, geflankeerd door pinakels. Dan bevat het bovendeel van het middenveld met de wimberg geen zichtbare pijpen, maar is het met rood doek afgedekt. De tussenvelden zijn niet spitsbogig, zoals bij de andere Witte-orgels van dit type. Zij hebben de vorm van een gedrukte Tudorboog, die in zijn bovendeel ook weer met snijwerk en rood doek is afgesloten. De pijpuiteinden worden in het middenveld door een onregelmatig gebogen smalle lijst afgesloten en in de tussenvelden door een naar beneden doorbuigend lijstje. Onder deze lijstwerken zijn kleine elkaar doorsnijdende boogjes aangebracht. Opvallend is nog de rechte labiumlijn in alle vijf velden, iets dat bij de Wittes slechts zelden voorkomt. Andere voorbeelden zijn Schiedam, Oud-Katholieke Kerk (1866) van C.G.F. Witte en het gesloopte orgel in de Grote Kerk in Den Haag (1882) van J.F. Witte. De labia van de drie middenvelden liggen in \u00e9\u00e9n lijn, die van de zijvelden zijn iets lager geplaatst.\nKamperdijk was in dezelfde tijd dat hij dit orgelontwerp maakte, bezig met restauratiewerkzaamheden aan de Utrechtse Dom, waarbij hij verdwenen onderdelen reconstrueerde en ook ornamentiek aanbracht waar dat voorheen nooit was geweest, alles in overeenstemming met de toenmalige opvattingen over de gotiek. De wimbergen van de westelijke transeptramen en de geveltoppen van het transept zijn van zijn hand. Men ziet daar een combinatie van geometrische en flamboyant gotische vormen. Dezelfde combinatie is ook te vinden bij dit orgelfront. Geometrisch zijn de toten en driepassen in de drie wimbergen; flamboyant daarentegen de Tudorbogen van de tussenvelden, de daarboven aangebrachte accolade-motieven en de wentelende rozetten in het traceerwerk boven de velden. Ook het rijke ornament midden boven de pijpen van het middenveld is flamboyant van karakter.\nOpvallend is nog dat de zijwanden, waarschijnlijk ter bevordering van de klankuitstraling grotendeels open zijn en met doek bespannen. Voor zover bekend is dit het enige Witte-orgel met een dergelijke kas.\nZoals bij meer orgelfronten van dit type zijn de stijlen tussen de velden getransformeerd tot slanke gotische pijlers met kapitelen, die uitlopen in pinakels. De decoratie tussen de pijpvoeten bestaat, zoals vaker bij Witte, uit tootlijsten. Nog een detail: de wimberg van het middenveld is voorzien van hogels en eindigt in een kruisbloem. Bij de zijwimbergen ontbreken de hogels en wordt het geheel slechts bekroond door een simpele pinakel. Verschil moet er zijn.",
  "Part08_054Amerongen": "Dit orgel is in zijn frontindeling vrijwel identiek aan het instrument in Beusichem uit 1858 (deel 1850-1858, 355-357), dat op zijn beurt weer was ge\u00efnspireerd op de rugwerkfronten van de Grote Kerk in Gorinchem (1853, deel 1850-1858, 160-164) en de Oude Kerk te Delft (1857, deel 1850-1858, 321-324). Het orgel bezit een gedeelde middentoren waardoor het een zeer uitgesproken bovenwerkfront heeft gekregen, waarachter zich echter, anders dan in Beusichem, geen bovenwerk bevindt: het tweede manuaal is uitgevoerd als nevenwerk. De voetlijst van de middentoren ligt iets hoger dan de voetlijsten van de zijtorens.\nDe ornamentiek is bij beide orgels vrijwel identiek. Op de bovenlijsten van de velden ziet men dezelfde reeks klimmende S-voluten als in Beusichem, terwijl ook de boogfriezen aan de pijpuiteinden en de tootlijsten bij de pijpvoeten daar hun equivalent hebben. De bekroningen van de torens bestaan ook hier uit door tootlijsten omgeven pijnappels. De consoles onder de torens vertonen omkrullend bladwerk, waaronder een rondgaande band en een bladwerk druiper.",
  "Part08_055Beerta": "Voor het front van dit orgel grijpt Petrus van Oeckelen terug op zijn eerste zelfstandig gebouwde instrument in de Grote Kerk te Strijen uit 1839-1840 (deel 1819-1840, 406-409). Hij was tot deze oplossing gekomen door een frontmodel dat zijn vader had toegepast in Waalwijk(1823, deel 1819-1840, 125-127), eenvoudigweg te verdubbelen. Ofschoon Van Oeckelen herhaaldelijk orgels heeft gebouwd met de voor Strijen zo typerende tweedelige zijtorens, heeft hij het eigenlijke fronttype nog maar zelden toegepast. Bij zijn vergroting van het Scheuer-orgel in Dalen in 1850 ging hij ongeveer in dezelfde geest te werk, (deel 1850-1858, 36-39); voor een geheel nieuw orgel heeft hij het Strijense concept echter alleen nog gebruikt in Beerta.\nDaar neemt hij het evenwel niet letterlijk over. Om te beginnen zijn de proporties gedrukter, met name bij de middentoren, waardoor het langgerekte effect van Strijen uitblijft. Verder krijgen ook de tussenvelden een andere vorm. Zij zijn breder en hebben een ander labiumverloop. In Strijen vertoont dit een regelmatige afwisseling: in het benedenste en het bovenste veld lopen de labia naar buiten op, in het middenveld lopen ze naar beneden af. De scheidingslijsten tussen de etages volgen het labiumverloop van de erboven aangebrachte velden. In Beerta hebben de benedenvelden ongeveer dezelfde recht oplopende labiumlijnen als in Strijen. De twee bovenvelden hebben daarentegen een flauw gebogen, even naar buiten oplopende labiumlijn, waarvan het opwaartse effect echter sterk wordt verminderd door de brede naar buiten aflopende tussenlijsten die in de velden de dominerende factor vormen. Er is dus, evenals in Strijen, sprake van een contrastwerking in de etages van de velden, maar deze wordt in Strijen door de labia en in Beerta door de tussenlijsten bewerkstelligd. De bovenste tussenlijsten sluiten aan bij de bovenrand van de tussenlijst van de middentoren. De brede tussenlijsten in de velden zal Van Oeckelen, van nu af aan herhaaldelijk toepassen. De deling van de zijtorens ligt, zoals steeds bij Van Oeckelen, lager dan de deling van de middentoren.\nEvenals bij het iets oudere orgel in Beetgum (1861), lijkt de decoratie zich tussen twee werelden te bewegen. De bladtakjes aan de pijpvoeten in de benedenvelden herinneren aan de decoratie op dezelfde plaats in Strijen, al zijn ze minder uitbundig. Aan de pijpvoeten van het middelste tussenveld ziet men bladtakjes van bescheidener formaat, maar in de bovenvelden ziet men opeens neogotische tootlijsten. Aan de pijpuiteinden in de benedenvelden zijn bladtakjes te zien met een bloem in het midden. Dit motief treft men reeds aan in bij het orgel in de Hervormde Kerk te Smilde (1841, deel 1840-1849, 87-89). De pijlvormige blinderingen boven in de middelste velden doen ook vroeg 19e-eeuws aan. Typerend voor de jaren zestig zijn dan weer de plantenslingers die de bovenvelden afsluiten.\nIn de benedentorens zien wij gekoppelde krullen, verwant aan die in Beetgum en Strijen; zij worden bij de middentoren gecombineerd met een draperie met in het midden afhangende plooien, die reeds in Strijen voorkomen en bij andere orgels, zoals in Smilde, de vorm hebben van gestileerde korenaren. In het bovendeel van de middentoren ziet men dezelfde krullen, maar dan omgedraaid en gecombineerd met rankwerk. In de bovenzijtorens zijn twee naar elkaar geopende bebladerde C-voluten aangebracht, met een bloem in \u00e9\u00e9n van hun krullen en rankwerk aan de buitenzijde. Op de stijlen, evenals in Beetgum, opgelegd lijstwerk dat van boven afsluit met een driepasboogje. De vleugelstukken bestaan naast de boventorens uit enig bescheiden snijwerk dat bij de benedentorens uitloopt in de uit deze jaren bekende Van Oeckelen-krul. Op de middentoren de bij Oeckelen in deze tijd zo populaire breed klapwiekende adelaar, op de zijtorens instrumententrofee\u00ebn.",
  "Part08_056Gauw": "Een vijfdelig front, enigszins verwant aan het Hardorff-orgel in Gaast (1860), en zonder de uitgesproken Van Dam ontleningen die zo kenmerkend zijn voor het orgel in Britsum (1861). Ook hier drie ronde met elk zeven pijpen. De gedeelde tussenvelden hebben hier een parallel labiumverloop en zijn volkomen vlak, zulks in afwijking van Gaast waar zij hol zijn uitgevoerd. De bovenafsluitingen van de tussenvelden worden gevormd door snijwerk.\nOpvallend is het contrast tussen de blinderingen aan de pijpvoeten en die aan de uiteinden. Aan de pijpvoeten ziet men slechts bescheiden rankwerk. Boven in de middentoren ziet men het meer voorkomende motief van twee zich splitsende ranken die in het midden met een krul bij elkaar komen. Boven in de zijtorens zijn S-ranken aangebracht, waarin een C-voluut is opgenomen.\nDe scheiding tussen de etages van de velden is hier geheel uit snijwerk opgebouwd en bestaat uit een tweetal C-voluten, waarvan de ene zich naar boven opent en de andere naar beneden. Boven de velden ziet men een samenstel van S-ranken.\nHet opzetstuk van de middentoren bestaat uit S-ranken waartussen een lier met twee blaasinstrumenten is aangebracht. Op de zijtorens zien wij uit voluten opgebouwde opzetstukken. De vleugelstukken zijn van het gebruikelijke model van gekoppelde S-ranken met hier een C-voluut. Men ziet hier en daar gestileerd bladwerk dat in de verte herinnert aan rococo schuimwerk. Men lette nog op de fraaie palmetlijst onder het orgel.",
  "Part08_057Gorssel": "In 1945 werd de kerk in Gorssel door granaatvuur grotendeels verwoest. Ook het orgel leed schade, vooral aan het bovenwerk. Bij de daarop verrichte herstelwerkzaamheden kan een deel van het snijwerk zijn vernieuwd, maar dan in ieder geval in de oude vormen. Zeker is dat de Naber-krullen op het orgel toen nieuw gemaakt zijn, naar voorbeeld van een Naber-orgel elders.\nDit orgel, nog aangenomen door C.F.A. Naber, maar na diens dood in 1861 gebouwd door zijn zoon Frederik, heeft een uitgesproken Naberiaans air de famille. Met zijn slanke proporties lijkt het op de iets oudere instrumenten die Nicolaas Naber, Frederiks jongere broer, tezamen met Karolus van Puffelen bouwde, maar ook bij de orgels van vader Naber sluit het perfect aan. Wij zien dus drie ronde torens van elk zeven pijpen en gedeelde vlakke tussenvelden, in dit geval ook met zeven pijpen, en de gebruikelijke naar het midden aflopende labiumlijn. De bij Naber senior in zijn latere werk gebruikelijke acanthusbladeren in de torenkappen, die ook Naber & Van Puffelen nog toepasten, zijn hier niet meer te vinden. Ook bij de andere orgels van deze Naber-telg ontbreken zij.\nDe blinderingen vallen op door hun dunne metaalachtige karakter. Aan de pijpvoeten in zijtorens en benedenvelden  ziet men S-ranken die in hun vormentaal verwant zijn aan die van het in 1855 gebouwde orgel in Holten van Naber senior (deel 1850-1858, 238-240). Bij de torens is wel een verschil te zien: uit de S-rank maakt zich hier een krakelingachtige C-voluut los die in Holten ontbreekt. Opmerkelijk is het snijwerk beneden in de middentoren: twee S-ranken die aan het uiteinde in een uitgesproken schelpvorm eindigen en ook nog door een C-voluut worden doorsneden. Mede door hun metalige vormen wekken zij enige associaties met art nouveau ornamentiek. Bij de meeste orgels van de familie Naber worden de etages van de tussenvelden gescheiden door een smalle lijst met aan weerszijden snijwerk in de vorm van een liggende V. Niet zo hier. Men ziet hier een bladtak, waaruit naar beneden zich twee gekrulde ranken ontwikkelen. Een variant van dit motief met twee bladtakken is te zien boven de velden. Boven in de middentoren bevinden zich twee S-voluten, die zich naar beneden openen; in de zijtorens ziet men vergelijkbare figuren, die zich daar echter naar boven openen. De consoles onder de torens vertonen acanthusbladwerk met rijke nervaturen. De dubbele bladkransen in de consoles die de meeste orgels van Naber senior kenmerken, heeft Frederik Naber hier niet overgenomen en ook verder slechts zelden toegepast. De vleugelstukken bestaan uit een slanke rank die zich door een verzameling S-voluten heen vlecht.",
  "Part08_058Groningen": "Een directe nazaat van het orgel in de Hervormde Kerk te Akkrum (1856, deel 1850-1858, 272-274), dat op zijn beurt was afgeleid van het fronttype van Usquert (deel 1850-1858, 151-152). Het gaat om een zevendelig front met ronde middentoren, driedelige holle tussenvelden, ronde zijtorens en geronde gedeelde zijvelden. Dit fronttype gaat waarschijnlijk terug op een model dat is ontwikkeld door Hinsz. Deze gebruikte daarbij alleen spitse zijtorens. Van Oeckelen deed dit aanvankelijk ook, voor het laatst in Usquert. In Akkrum cre\u00eberde hij voor het eerst een versie met ronde torens, waarop hij herhaaldelijk terug zou komen.\nVan grote betekenis voor de indruk van het geheel is de behandeling van de tussenvelden. Het is interessant om deze te vergelijken met die van het iets oudere orgel in de Hervormde Kerk te Beerta (1862), dat overigens veel rijziger is. Ook in het Pepergasthuis zijn het de brede schuin naar buiten aflopende tussenlijsten die het beeld voor een belangrijk deel bepalen. Het labiumverloop verschilt echter aanzienlijk van dat in Beerta. Het benedenveld is op dezelfde manier behandeld: naar buiten oplopend. De beide andere lopen juist naar buiten af en volgen daarmee de tussenlijsten. De bovenste tussenlijst sluit aan bij de deling van de middentoren, die in Beerta juist iets lager ligt.\nDe decoratie vertoont op een aantal plaatsen vrijwel dezelfde vormen als in Beerta, maar dan wel grover van uitvoering. Aan de pijpuiteinden in de beide etages van de middentoren treft men dezelfde blinderingsvormen aan als in Beerta, alleen zijn zij van plaats gewisseld. De twee ionisch aandoende krullen met ranken en afhangende plooien die men in Beerta in de benedentoren aantreft, zijn hier in het bovendeel van de toren terechtgekomen. De omgedraaide krullen van de boventoren in Beerta zijn hier in een iets gewijzigde vorm in de benedentoren te vinden. Boven in de zijtorens vindt men in Beerta twee naar elkaar geopende C-voluten met rozet in \u00e9\u00e9n der krullen. Ook hier zijn deze te vinden, op dezelfde plaats nog wel. Aan de pijpvoeten onderin zijn verschillende varianten van S-ranken te zien. Onder beide scheidingslijsten vindt men een tweetal krullen met een rozet in het midden, alweer een vage reminiscentie aan een ionisch kapiteel. Aan de bovenzijde van de lijsten zijn gekoppelde S-ranken aangebracht. De lijsten zelf zijn nu ook voorzien van snijwerk: twee liggende bloemranken, verbonden door een bloemrozet. Op de stijlen de in deze jaren door Van Oeckelen steeds gebruikte opgelegde lijstwerken met driepasboogje aan de bovenkant. De gesloten vleugelstukken zijn van het bij Van Oeckelen in deze tijd gebruikelijke krulmodel.\nDe meest spectaculaire decoratie bevindt zich echter op het orgel. In het midden ziet men slechts een tamelijk bescheiden lier, waarvan echter twee forse bladslingers afhangen die op een mysterieuze manier worden opgevangen in de vleugels van twee reusachtige adelaars op de zijtorens en vandaar naar beneden afhangt. De hangende slinger vinden wij ook in de Grote Kerk te Steenwijk (1861), maar daar houden de adelaars deze in hun snavels.",
  "Part08_059Hogebeintum": "Een rijzige variant van het eenvoudige twee-toren type met enkelvoudig middenveld, zoals dat voor het eerst werd gerealiseerd in 1856 in Oudwoude (deel 1850-1858, 303-304). Dit fronttype was een vereenvoudiging van het model Hitzum (1855, deel 1850-1858, 235-237), een twee-toren front met gedeeld middenveld. Het orgel in Oudwoude is, evenals het verwante instrument in Sandfirden (1857, deel 1850-1858, 342-343), vrij gedrongen van proporties.\nHier in Hegebeintum komen de Van Dams voor het eerst met een rijziger en slankere vorm van dit model. Deze variant zal herhaaldelijk in hun oeuvre terugkeren.\nDe hoofdvormen zijn gelijk aan die in Oudwoude. Wij zien een breed middenveld met verhoogde pijpstok, naar het midden oplopende labia en een inzwenkende bovenlijst. Dit geheel wordt geflankeerd door twee aanzienlijk hogere torens en smalle harpvormige zijvelden met brede zijstijlen, bekroond door een soort kapiteel, waarop een opengewerkte palmet.\nDe decoratie is terughoudend maar verzorgd en is enigszins verwant aan die in Oudwoude en Sandfirden. Aan de pijpvoeten in het middenveld zijn twee brede S-ranken aangebracht met in het midden twee krullen met bloemen. Aan de pijpuiteinden in ditzelfde veld ziet men een reeks bebladerde S-voluten met een hangende palmet in het midden. Vergelijkbare bebladerde voluutvormen vindt men ook in de torens en zijvelden. Fraai is de bekroning van het middenveld: twee gekoppelde S-ranken met twee bloemen in het midden, waaruit een hartvormig element oprijst; dit is opgebouwd uit C-voluten en eindigt in een pijnappel. De opzetstukken op de torens zijn samengesteld uit twee S-ranken, bekroond door twee gekoppelde C-voluten die zich naar elkaar openen. De transparante vleugelstukken bestaan uit een samenstel van S-ranken met bloemmotieven.\n\nNiet gepubliceerde bron\nJan Jongepier, Rapport over het orgel in de Hervormde Kerk te Hogebeintum. Leeuwarden, 1996.",
  "Part08_060Kesteren": "In 1862 bouwde de firma Merklin & Sch\u00fctze een orgel voor de St-Rochus in Brussel, een enige tijd tevoren gereed gekomen neogotische kerk. In overeenstemming met de stijl van de kerk kreeg het orgel een neogotisch front dat na de afbraak van de kerk in Kesteren terecht is gekomen.\nHet werd niet zonder veranderingen op zijn nieuwe standplaats opgesteld, maar enigszins ingekort. Daardoor verviel de oorspronkelijke deling van de middentoren.\nHet front kan men opvatten als een transformatie van een tamelijk gebruikelijk vijfdelig frontmodel in neogotische vormen. Beslissend voor de visuele werking van het front zijn de forse wimbergen boven de tussenvelden. De torens hebben ten gevolge van de inkorting duidelijk aan gewicht verloren ten opzichte van deze velden. De middentoren, die zoals opgemerkt oorspronkelijk gedeeld was, heeft een driezijdige voet en kap. De zijtorens zijn vlak. Oorspronkelijk waren deze ter hoogte van de deling van de middentoren voorzien van brede banden over de pijpen, waarschijnlijk om aan de relatief grote hoogte van deze torens een horizontaal tegenwicht te bieden. Alle drie de torens worden geflankeerd door stijlen die boven de torenkappen uitsteken. De huidige frontpijpen zijn nieuw; hun labiumverloop stemt niet overeen met de in Brussel voor de sloop bestaande toestand, die ook al niet origineel was. De oorspronkelijke frontpijpen zijn waarschijnlijk in de Eerste Wereldoorlog gevorderd en vervangen door houten namaakpijpen. Thans zijn de pijpen in de torens hoger geplaatst dan die in de velden. Uit de tamelijk slechte foto van de situatie in Brussel, valt af te leiden dat dit oorspronkelijk niet het geval was.\nDe decoratie vertoont voornamelijk vegetatieve vormen in een gotische interpretatie. Blinderingen zijn alleen aangebracht aan de pijpuiteinden in de torens. Zij bestaan uit klimopranken, in de zijtorens met bessen. In de voetlijsten van de torens zien wij ook klimopranken, bij de middentoren met bessen en bloemen, bij de zijtorens alleen met bessen.\nDe torenkap van de middentoren is voorzien van snijwerk in de vorm van op hun punt balancerende vierkanten met een kruis erin en met gestileerde florale motieven ertussen. In de kappen van de zijtorens ziet men een sterk gestileerde S-rank. De torens worden bekroond door hogels.\nDe spitsbogen van de  tussenvelden rusten op slanke zuiltjes met kapitelen met gestileerd bladwerk en een voluutkrul. De bogen zijn afgebiesd met drielobbige bloemen. De wimbergen, die deze bogen bekronen bevatten een rozet. waarin een driepas met distelachtig bladwerk; in de zwikken is bladwerk van vergelijkbare vorm te zien. Op de lijsten van de wimberg zijn hogels aangebracht.\nUit het rijke repertoire van de gotiek hebben de makers van dit orgelfront vooral plantenvormen gekozen. Kennelijk waren zij in de eerste plaats geboeid door de manier waarop de gotiek vegetatieve vormen interpreteerde.\nDe rest van de orgelkas dateert uit 1976. De huidige onderkas is ingesnoerd, wat in Brussel ook het geval was.",
  "Part08_061Naarden": "In 1837 werd in de voormalige Koninklijke Grafkerk van Saint-Denis bij Parijs een orgelkas geplaatst, ontworpen door de architect Fran\u00e7ois Debret (1777-1850). Deze was toen belast met de restauratie van het kerkgebouw. Het orgel zelf kwam gereed in 1841 en was het werk van de jeugdige Aristide Cavaill\u00e9-Coll die in 1833 de prijsvraag voor de bouw van dit orgel had gewonnen. Zowel instrument als kas maakten diepe indruk. Het frontontwerp werd in verschillende publicaties afgedrukt, onder meer in het bekende orgelbouw-handboek van Johann Gottlob T\u00f6pfer uit 1855. Het werd verschillende keren nagevolgd, in Nederland door het huis B\u00e4tz-Witte.\nHet orgelfront van Saint-Denis is \u00e9\u00e9n van de eerste neogotische orgelfronten in Frankrijk. Het bezit een trapeziumvormige middentoren die door pinakels in drie velden wordt verdeeld en die wordt bekroond door een rondgaande balustrade en een merkwaardig achtkantig torentje. Deze toren wordt geflankeerd door twee ongedeelde spitsbogige tussenvelden met een naar buiten aflopende brede bovenlijst met spitsboogfries, die de middentoren als het ware inpakt. Dan volgen twee vlakke torens met doorluchtige spitsen met wimbergen en twee betrekkelijk lage spitsbogige pijpvelden met een rechte lijst met spitsbogen als afsluiting.\nJonathan B\u00e4tz en Christian G.F. Witte moeten al vroeg door dit frontontwerp zijn geboeid. Reeds in 1846 maakten zij een ontwerp voor de Oude Kerk te Delft, dat was ontleend aan het middendeel van het ontwerp van Debret, dus alleen de middentoren en de schuine velden. De plaats van de vlakke zijtorens werd bij het ontwerp voor Delft ingenomen door twee vrij forse hoekpinakels. De middentoren was rond en werd bekroond door een kap van gebruikelijk model waarboven een ronde verhoging met spitsboogfries die diende als voetstuk voor een harpspelende David. Dit ontwerp kwam niet tot uitvoering.\nOngeveer in dezelfde tijd leverde de firma B\u00e4tz een eerste ontwerp voor een orgel voor de Zuiderkerk in Rotterdam, een opmerkelijke neogotische koepelkerk, gebouwd tussen 1845 en 1849  naar ontwerp van A.W. van Dam. Bij dit ontwerp werd het complete front van Saint-Denis nagevolgd. Het werd toen tevens uitgebreid met een rugpositief.\nHet ontwerp van Debret werd voor Rotterdam in hoofdzaak overgenomen. Toch zijn er enige belangrijke verschillen. Evenals in Delft is hier de middentoren rond, terwijl de bekroning van Delft hier vrijwel letterlijk wordt herhaald. De vlakke zijtorens van Saint-Denis worden overgenomen, maar zij krijgen vijf pijpen in plaats van drie en worden alleen door wimbergen bekroond; spitsen ontbreken. Daardoor zou men hier wellicht eerder van velden moeten spreken. De decoratie van de wimbergen vertoont een decoratief motief dat bekend staat als driestraal en vrijwel zeker is ontleend aan de Keulse Dom. Belangrijk is nog dat in Saint-Denis de velden en zijtorens hoger aanzetten dan de middentoren. In Rotterdam zetten de zijtorens lager aan dan de middenpartij. De verhoogde pijpstokken zijn met opengewerkt snijwerk versierd. De brede zijvelden van Saint-Denis ontbreken. Wel ziet men op de tekening smalle blinde velden; wat hun functie was, is niet duidelijk; het kan zijn dat er pijpwerk achter moest worden geplaatst.\nHet rugpositief draagt een geheel ander karakter. Het kan het beste worden opgevat als een gereduceerde versie van het hoofdwerk van het Utrechtse Domorgel, waarbij de middentoren is komen te vervallen. De blokvormige omtrek en de vorm van de spitsbogen, de torens en hun bekroningen wijzen duidelijk in die richting. De decoratieve vormen van dit rugwerk wijken van die van het Domorgel af en laten zien dat men inmiddels meer kennis had gekregen van de gotische vormen. De details zijn in Rotterdam correcter, maar ook minder avontuurlijk. De bogen van het rugwerk met hun geometrische traceringen zetten zich in de onderkas van het hoofdwerk voort. De borstwering van de orgelgaanderij is versierd met elkaar snijdende kielbogen.\nHet Saint-Denis ontwerp voor Rotterdam kwam niet tot uitvoering. Pas in 1862 werd een dergelijk ontwerp verwezenlijkt in Naarden. Het orgelfront in Naarden heeft in hoofdzaak dezelfde opbouw als het ontwerp voor Rotterdam, maar er zijn toch enige verschillen van belang. In de eerste plaats is de hoofdkas iets rijziger. Dit wordt onder meer bewerkstelligd doordat de onderlijsten van velden en middentoren niet meer in \u00e9\u00e9n lijn liggen zoals in Rotterdam, maar trapsgewijs naar het midden oplopen. Deze kunstgreep maakt het geheel niet alleen rijziger, maar geeft het ook meer spanning. Verder is de middenpartij in haar vormgeving, op een paar details na, gelijk aan die van Rotterdam. Het belangrijkste verschil tussen de beide ontwerpen betreft de vormgeving van de zijdelen. Hier geen vlakke velden met wimbergen, zoals in Rotterdam, maar veelhoekige overhoeks geplaatste torens. Deze torens worden bekroond door opengewerkte spitsen, verwant aan die van het Utrechtse Domorgel, maar correcter gedetailleerd. De middentoren kreeg een vergelijkbare spits. Voor David, die bij de Delftse en Rotterdamse Saint-Denis-ontwerpen de middentoren had moeten bekronen, was hier geen plaats meer.\nDe vormgeving van de onderkas is hier veel eenvoudiger dan bij het Rotterdamse ontwerp. Hier geen spitsbogen, maar eenvoudige opengewerkte rechthoekige panelen. Het rugpositief is vrijwel identiek aan dat van het Zuiderkerk-ontwerp.\nNog iets over de detaillering. Ofschoon de ornamentiek in vergelijking tot bijvoorbeeld het Utrechtse Domorgel, de gotische vormen veel correcter hanteert, ziet men hier toch ook nog een vrij onbekommerd door elkaar gebruiken van vormen uit verschillende perioden. De kielbogen van de tussenvelden in de hoofdkas zijn laatgotisch in inspiratie, terwijl de alom in de boogzwikken aangebrachte drie- en vierpassen ontleend zijn aan de vroege geometrische gotiek, evenals de boogvelden in het rugpositief. De borstwering, met zijn elkaar snijdende kielbogen vertoont weer een laatgotisch ge\u00efnspireerde decoratie. Deze borstwering is overigens vrijwel identiek aan die van het Rotterdamse ontwerp, alleen is deze in Naarden schuin naar voren geplaatst, terwijl zij in Rotterdam een recht verloop had.\nTussen de door Saint-Denis ge\u00efnspireerde orgelfronten kan het Naardense zich met ere laten zien.",
  "Part08_062Schalsum": "Het meest opvallend aan dit orgelfront zijn de verdubbelde tweedelige tussenvelden. Hier grepen de Van Dams terug op hun in 1851 gebouwde orgel in de St-Martinuskerk te Bovenkarspel (deel 1850-1858, 77-79). Het frontmodel met de gekoppelde velden is ontstaan als een gecomprimeerde vorm van het type Huizum (1849, (deel 1840-1849, 369-371), een negendelig front met tussenpartijen bestaande uit een toren, geflankeerd door twee gedeelde velden. Door weglating van genoemde torens ontstond het front dat wij hier aantreffen. De Van Dams zouden er na Schalsum nog \u00e9\u00e9n keer op terugkomen, in 1866 bij hun verbouwing van het uit 1808 daterende Gerstenhauer-orgel uit de Hervormde Kerk te Hoogkarspel dat zij in 1866 verplaatsten naar Lambertschaag (deel 1790-1818, 219-221).\nDe dubbele velden in Schalsum hebben in hun etages een tegengesteld labiumverloop; beneden naar het midden aflopend, boven naar het midden oplopend. Zij worden gescheiden door stijlen met een kapiteelachtige bekroning. Het binnenste veld wordt afgesloten door een gesloten lijst in de vorm van een C-voluut, zoals de Van Dams die veelvuldig toepasten. Bij de bovenlijsten van de buitenvelden ontbreekt de voluutvorm. De zijtorens zijn opvallend smal: zij bevatten slechts vijf pijpen.\nDe etages van de velden worden van elkaar gescheiden door enigszins gebogen smalle lijsten, omzoomd door S-ranken. De gebogen vorm van de lijsten wekt de indruk dat de velden een lichte holling vertonen; zij zijn echter geheel vlak. De andere blinderingen in de velden zijn in hun vormgeving varianten van het snijwerk bij de tussenlijsten. Beneden in de middentoren ziet men twee zich splitsende ranken, die in het midden bij een palmetachtig motief bijeenkomen. Het snijwerk aan de pijpvoeten in de zijtorens is een variant op dit motief. Hetzelfde geldt voor het snijwerk boven in de torens. De consoles onder de torens vertonen tamelijk rijk bladwerk, met afhangende granaatappels. De vleugelstukken hebben de vorm van gekoppelde S- en C-voluten. Zij sluiten niet direct aan op de borstwering, maar hebben een paneel als intermediair. Op de middentoren een muziekinstrumententrofee, bekroond door een lier. Op de zijtorens vazen.",
  "Part08_063Werkhoven": "Een vereenvoudigde versie van het frontconcept van het eveneens in 1862 voltooide orgel in de Hervormde Kerk te Wissenkerke. Bij dit kleine orgeltje van zes stemmen zijn de tussenvelden ongedeeld. Men lette op het verschil in labiumvorm bij torens en velden.\nDe ornamentiek is eenvoudig. Aan de pijpvoeten zijn geen blinderingen aangebracht. De velden worden aan de bovenzijde afgesloten door een smalle gebogen lijst. Daarboven is een eenvoudige bloemenrank te zien, waaronder een samenstel van voluten, een en ander een vereenvoudigde vorm van wat het orgel te Wissenkerke op dezelfde plaats te zien geeft. In de torens wijkt het snijwerk van dat te Wissenkerke af. Het bestaat uit een combinatie van C- en S-voluten. De vleugelstukken zijn wel verwant aan het Zeeuwse orgel. De eikenbladeren lijken echter steeds sterker te gaan domineren. De consoles onder de torens bevatten verzorgd bladwerk. Fraai zijn de opzetstukken op de zijtorens, in de vorm van klassieke palmetten met krullen. Op de middentoren het wapen van de schenker Baron Van Heeckeren.",
  "Part08_064Wervershoof": "Hier in Wervershoof ontmoeten wij een degelijke Hollandse broer van de exotische dame in Nistelrode (voorheen Westerblokker, 1858). Beide orgels werden gebouwd door Matthieu van Dinter en hebben bijna dezelfde frontopbouw, maar wat een wereld van verschil. Eerst maar eens de overeenkomsten. In Wervershoof zien wij een vijfdelig hoofdwerk met drie ronde torens en ongedeelde tussenvelden. De silhouetwerking is vergelijkbaar: ook in Wervershoof vallen de vrij lage kappen op. Zij waren voorheen vrijwel zeker voorzien van bekroningen. Deze zijn allang verdwenen, waardoor het geheel wat gedrongen aandoet. Er zijn in de opbouw enige kleine verschillen. De tussenvelden bevatten in Nistelrode acht pijpen die met hun labia naar buiten aflopen; in Wervershoof is het labiumverloop precies omgekeerd en zijn de pijpen bovendien maar met zijn zevenen.\nBeide orgels hebben een onderpositief, bestaande uit een breed middenveld en twee zijtorens. In Nistelrode zijn de torens vlak, in Wervershoof rond. Het middenveld bij eerst genoemd orgel heeft een V-vorm, in Wervershoof is het ook een V, maar dan een omgekeerde. Zo ziet men dus bij beide orgels een duidelijk contrast in het labiumverloop in de velden. Een ander verschil betreft de behandeling van de stijlen; in Nistelrode zijn deze bij het hoofdwerk zo smal uitgevoerd dat zij nauwelijks opvallen, waardoor de plastische werking van de pijpen wordt vergroot. Bij het onderpositief hebben zij een normale breedte. In Wervershoof hebben de stijlen in het gehele front een normaal formaat.\nEen ander verschil betreft de vormgeving van de onderkas. In Nistelrode is deze ingesnoerd en in de borstwering ondergebracht (oorspronkelijk was dat in Westerblokker ook het geval). In Wervershoof loopt deze recht door, terwijl het orgel op een verhoogde 'stoel' is geplaatst. Dit is vrijwel zeker niet oorspronkelijk; het orgel moet deze vorm hebben gekregen in 1884 bij de plaatsing in de huidige kerk.\nDe grootste verschillen vinden wij natuurlijk in de decoratie; deze is in Wervershoof veel eenvoudiger en conventioneler. Hoewel, sommige vormen van Nistelrode keren in Wervershoof weer terug. De blinderingen aan de pijpvoeten in de torens van zowel hoofdwerk als positief zijn in hoofdzaak gelijk aan die in Nistelrode. Ook hier bestaan zij uit sterk gestileerde bladranken, die in het midden eindigen in een krul, en bij een gestileerd bloemmotief bij elkaar komen. Van de kleine verschillen die er zijn, noemen wij alleen het lierachtige motief in het midden bij de middentoren. Verdere overeenkomsten zijn nog te vinden bij de vleugelstukken van het hoofdwerk, een gecompliceerd samenstel van S-ranken en C-voluten. In hun silhouetwerking lijken zij bij beide orgels heel erg op elkaar, maar de detaillering is in Wervershoof veel eenvoudiger.\nBij de verdere decoratie is de beeldsnijder in Wervershoof een eigen weg gegaan. De consoles onder de torens hebben de gebruikelijke bladvormen en lijken in het geheel niet op de fantastische sculpturen in Nistelrode. De vleugelstukken van het positief bestaan uit S-ranken en bebladerde C-voluten. De blinderingen aan de pijpuiteinden in de torens vertonen alle ongeveer dezelfde opbouw: vlezige S-ranken met eronder bladwerk, dat aan de uiteinden omkrult, en erboven forse voluutranken. Bij de voluutranken zijn variaties in de omkrullingen op te merken, maar dat zijn slechts detailverschillen.\nHet middenveld van het onderpositief in Nistelrode wordt, waarschijnlijk in contrast met het V-vormig labiumverloop, boogvormig afgesloten. In Wervershoof is bij het omgekeerde V-verloop ook de vorm van het snijwerk aan de pijpuiteinden omgedraaid; het heeft een omgekeerde boogvorm. Men ziet een gecompliceerd samenstel van C-voluten, doorsneden door plantenstengels en aan de bovenzijde afgesloten door gestileerd bladwerk, te vergelijken met dat aan de pijpvoeten in de torens. In het midden een opspringende Franse lelie.\nDe tussenvelden bij het hoofdwerk hebben aan de pijpvoeten in elke hoek een gestileerd plantenmotief dat doet denken aan een vlinder; in het midden komen beide elementen bijeen, wederom bij  een soort Franse lelie. Het snijwerk aan de pijpuiteinden in de hoofdwerkvelden ten slotte herinnert aan dat boven in het middenveld van het onderpositief en bestaat uit dezelfde componenten.\nHet kan haast niet anders of de kerkmeesters van Wervershoof hebben het orgel in Westerblokker (Nistelrode) gekend. Een exotische dame wilden zij kennelijk niet; een degelijke Hollander was hun liever. Zouden zij echter gemerkt hebben dat deze degelijke figuur toch enige trekjes van zijn wufte zuster had overgenomen?",
  "Part08_065Wijlre": "In vele opzichten wordt bij dit orgel teruggegrepen op het frontschema van Schaesberg (ca 1843, deel 1840-1849, 191-192). Daar ziet men drie flauw gewelfde torens en vlakke tussenvelden van een spitsbogig model met een V-vormig labiumverloop, die aan de bovenzijde worden afgesloten door een ingezwenkte bovenlijst. De boogzwikken zijn versierd met opengewerkte spitsbogen. Ongeveer hetzelfde zien wij in Wijlre. Alleen zijn hier de torens trapeziumvormig van plattegrond en hebben de velden de rondboogvorm. Ook de boogjes in de zwikken zijn rond. Wel hebben de velden, evenals te Schaesberg, een V-vormig labiumverloop. Een verschil is weer dat hier de frontstokken zijn verhoogd, wat ook in het orgelfront in Landgraaf-Nieuwenhagen (1858) te zien is.\nEen toren met een trapeziumvormige plattegrond werd eerder door de M\u00fcllers uitgevoerd in de St-Laurentius in Iversheim in Duitsland (1856). Bij dit in rondboogstijl uitgevoerde orgelfront is de trapeziumvormige plattegrond alleen bij de middentoren toegepast. De drie velden van deze toren worden hier door tot zuilen getransformeerde stijlen van elkaar gescheiden. Waarschijnlijk gaat dit idee terug op de kas van het beroemde orgel in Saint-Denis bij Parijs, uit 1837. Bij het in 1857 gebouwde orgel in St-Severin in Kommern geven de M\u00fcllers een neogotische versie van hetzelfde schema.\nIn Wijlre hebben alle drie torens de trapeziumvorm, maar de scheiding tussen de velden is hier niet zo uitgesproken als in Iversheim en Kommern. Zij wordt hier alleen aangeduid door smalle stijlen in de bovenblinderingen, die tezamen met het snijwerk aan de pijpuiteinden drie spitsbogige uitsparingen vormen. Dit snijwerk vertoont rijke plantaardige vormen. Vergelijkbare plantaardige vormen vindt men terug in het opzetstuk op de middentoren en bij de verhoogde frontstokken in de velden. De plantenranken boven de rondboogvelden en de bovenlijsten van de velden zijn eveneens verwant in vorm. De benedenblinderingen in de torens hebben de vorm van tootlijsten. In de torenkappen zijn kruisvormige plantaardige motieven aangebracht. Onder aan de torens en aan de zijkanten bij de overgang van onderkas naar bovenkas is zaagwerk met hangboogjes te zien. De torenconsoles bezitten gotiserende ingesnoerde vormen en eindigen in druipers.\nHet in de onderkas geplaatste onderpositief heeft, anders dan in Schaesberg, geen pijpenfront. Men ziet onder elk der velden een door sleuven opengewerkt rondbogig paneel en onder de middentoren twee gekoppelde, gesloten halve panelen.\nIn de zijwanden ziet men nog een gotiserende kruisvormige decoratie. Op de zijtorens enig vegetatief snijwerk en bazuin blazende engelen.\nDe vormen zijn voor een groot deel rondbogig, maar door de gebruikte ornamentiek wekt het geheel toch onmiskenbaar gotische associaties.",
  "Part08_066Winkel": "Dit orgel is een tweelingbroer van het instrument in de Hervormde Kerk te Varsseveld uit 1860. Van een identieke tweeling kan men echter niet spreken. Men kan hier zien hoe Knipscheer het concept van Varsseveld, dat op zijn beurt was ontleend aan het 'Mitterreither-type' van Oostzaan (1858) en voorgangers, heeft  gestroomlijnd, waardoor de verwantschap met het 'Mitterreither-model' minder duidelijk spreekt.\nHoe is Knipscheer daarbij te werk gegaan? De middenpartij is bij beide orgels in hoofdzaak gelijk: een ronde middentoren, gedeelde licht gebolde binnenvelden, ongedeelde licht geholde buitenvelden, maar dan komt het: de zijtorens, die in Varsseveld in navolging van de gedeelde zijtorens van het 'Mitterreither-type' overhoeks waren gesitueerd, zijn  hier frontaal geplaatst. Daardoor krijgt het orgelfront een sterkere breedtewerking, iets gezetens als het ware. Ook in de middenpartij blijken bij nader inzien wijzigingen te zijn aangebracht. In Varsseveld lopen de bovenlijsten van de binnenvelden vrij steil naar beneden af en lopen de buitenvelden licht naar buiten op; zij zijn in feite bijna horizontaal. Het verloop van de bovenlijsten van de velden vertoont hierdoor een vrij sterke knik. Niets daarvan in Winkel. Hier vertonen de bovenlijsten van beide velden een geleidelijk naar beneden aflopende lijn. Verder verloopt de gesneden scheidingslijst tussen de etages van de binnenvelden nu parallel aan de bovenlijst. Dit alles heeft tot resultaat dat het geheel rustiger, maar ook minder avontuurlijk is geworden. De tijd van experimenteren met fronttypen lijkt voor Knipscheer voorbij.\nDe decoratie is eenvormiger geworden. Het snijwerk aan de pijpvoeten bestaat uit bladwerk waarin de S-vorm domineert en dat vrij grote overeenkomsten vertoont met dat op dezelfde plaats in Varsseveld. Hetzelfde soort snijwerk vinden nu echter ook aan de pijpuiteinden. De inmiddels tot het standaardrepertoire van Knipscheer behorende vleugelstukken met zware S-voluten en sterke horizontale deling zijn ook hier weer toegepast. Evenals in Varsseveld zien wij hier op de torens drie sterk ingesnoerde vazen.\nOpmerkelijk is de veelvuldige toepassing van gietijzer. De panelen in de onderkas zijn voorzien van een versiering in dit materiaal. Ook de balustrades van de gaanderij zijn, evenals die naast het orgel, in gietijzer uitgevoerd. In navolging van Oostzaan en Varsseveld is hier is op de borstwering een opzetstuk aangebracht, samengesteld uit in hoofdzaak S-vormige ranken.",
  "Part08_067Wissenkerke": "Het front van dit orgel is een kleinere en iets eenvoudigere versie van dat in de Hervormde Kerk te Geertruidenberg uit 1861. Merkwaardig genoeg zijn beide orgels even groot, terwijl ook hun disposities bijna identiek zijn.\nDe zijvelden die in Geertruidenberg het orgel een statige breedte geven en een groter instrument suggereren, zijn hier achterwege gebleven. De gedeelde tussenvelden hebben ook hier een parallel labiumverloop en rechte scheidingslijsten. Het snijwerk bij deze lijsten bestaat, evenals dat te Geertruidenberg, uit gekoppelde C-voluten, die in het benedenveld een enigszins boogvormige afsluiting teweeg brengen en aan de bovenzijde naar boven geopend zijn. Ook de merkwaardige gotisch aandoende tootlijsten aan de pijpvoeten in de torens hebben in Geertruidenberg hun equivalent. Opvallend genoeg ontbreekt hier het andere gotiserende element van Geertruidenberg: de spitsbogige panelen in de onderkas. De vleugelstukken zijn van hetzelfde type als in Geertruidenberg en bestaan uit een met eikenblad versierde S-rank. Het snijwerk is echter beduidend grover dan dat van het oudere orgel.\nDe overige decoratie wijkt van die in Geertruidenberg af. Wel ontbreken ook hier blinderingen aan de pijpvoeten in de benedenvelden. Van de zo lang door hem toegepaste draperie\u00ebn heeft Vollebregt kennelijk genoeg gekregen. De bloemenslinger als afsluiting van de bovenvelden is hier echter in een sterk versimpelde vorm nog te vinden en wel in combinatie met een smalle inzwenkende lijst. Daaronder ziet men bij de middentoren een S-rank en verder naar buiten toe een aantal C-voluten, de buitenste met een grappige verdubbeling. Het snijwerk in de middentoren herinnert aan dat te Elshout: in de hoeken een golfrank met naar het midden toe twee C-voluten, de eerste schuin naar boven geopend en de tweede naar beneden. In de zijtorens ongeveer hetzelfde stramien, maar dan alleen met de schuin naar boven geopende voluut.\nVollebregt had geruime tijd de torenkappen onversierd gelaten. Gedecoreerde kappen paste hij voor het eerst weer toe bij het naar Duitsland verhuisde orgel van de RK kerk te Middelharnis (1861). Hier volgt hij dit na. In de middentoren ziet men twee met hun opening gekoppelde C-voluten, waaruit naar beide zijden een S-voluut voortkomt en op de zijtorens en iets gecomprimeerde versie van hetzelfde schema.\nOp de middentoren bevond zich oorspronkelijk een staand beeld van koning David met harp. Omdat in de nieuwe kerk de middentoren tegen het plafond aankomt, moest David van zijn verheven plaats afdalen en op een klein podest midden voor het orgel plaats nemen. De door lauwerkransen omgeven gekruiste bazuinen op de zijtorens konden net hun oude plaats behouden.\nOfschoon het snijwerk aan dit orgel zeker niet onverdienstelijk is, kan men moeilijk nalaten om met weemoed te denken aan het schitterende snijwerk dat sommige oudere Vollebregt-orgels siert. Men denke slechts aan Erp (1848, deel 1840-1849, 322-325) of Gemonde (1848, deel 1840-1849, 326-328).",
  "Part08_068Wadenoyen": "Dit neogotische orgelfront sierde oorspronkelijk het Maarschalkerweerd-orgel in de oude St-Joseph te Zeist, een neogotische hallenkerk uit 1848 van Th. Molkenboer, die na veel wederwaardigheden in 1981 werd gesloopt. Het front vertoont in zijn detaillering grote overeenkomsten met het front van het Maarschalkerweerd-orgel in de Mariakerk te Rumpt (1863), waarvan vaststaat dat het is vervaardigd door de Bossche beeldhouwer Louis Veneman. Dit maakt het waarschijnlijk dat ook het front in Wadenoyen van diens hand is.\nHet vertoont in zijn opzet grote overeenkomsten met het front van het in 1856 gebouwde Vollebregt-orgel in de St-Victor te Noordwijkerhout (deel 1850-1858, 300-302). Het vermoeden dat dit orgelfront van Veneman afkomstig is, wint hierdoor aan waarschijnlijkheid.\nHet front in Noordwijkerhout bestaat uit een middenveld met wimberg, geflankeerd door twee hogere torens met wimbergen en spitsen, twee tussenvelden met ingezwenkte bovenlijsten en twee zijtorens, lager dan de middentorens. De torens worden alle vier bekroond door spitsen met wimbergen en hogels. In de middenpartij bevindt zich een nis met beeld, geflankeerd door twee tweedelige pijpveldjes.\nAlle genoemde elementen vinden wij in Wadenoyen terug, maar toch zijn er aanzienlijke verschillen tussen beide ontwerpen. Het front in Noordwijkerhout werkt vooral in de breedte, dat in Wadenoyen vooral in de hoogte. Het grootste verschil is de behandeling van de middenpartij. Deze werd hier hoger opgetrokken dan de zijtorens, zodat de wimberg hoog daarboven uit kwam te steken. Het is niet uit te sluiten dat het rugpositief van het in 1831 voltooide Utrechtse Domorgel met zijn hoge wimberg hier enige inspiratie heeft geleverd (deel 1819-1840, 274-277). De beeldnis bleef gehandhaafd, evenals de flankerende  tweedelige pijpveldjes. Om de nis niet te hoog te maken werd deze gedeeltelijk opgevuld met een pijpentoren. Ten einde de verticale werking verder te accentueren werden de tussenvelden smaller en naar verhouding hoger gemaakt. De ingezwenkte bovenlijsten van Noordwijkerhout vindt men ook hier. De verhoogde onderlijsten van de zijtorens in Noordwijkerhout, die met de insnoering van de onderkas samenhingen, werden echter niet overgenomen. De onderlijsten van de zijtorens liggen op \u00e9\u00e9n lijn met die van de middentorens. Opgemerkt moet worden dat deze orgelkas een voorganger van vrijwel dezelfde vorm heeft gehad, namelijk de kas van het door Ypma in 1859 gebouwde orgel in de St-Adelbert in Egmond-Binnen (Rinnegom), vrijwel zeker ook een werk van Veneman, helaas in 1965 tezamen met de kerk gesloopt.\nDe verticale werking van het front wordt nog versterkt door de verhoogde schuin geplaatste frontstokken. Daaronder zijn panelen aangebracht met snijwerk in de vormen van gestileerd bladwerk in asymmetrische vormen, ontleend aan de late gotiek. Laatgotisch ge\u00efnspireerd zijn eveneens de vormen van de druipers onder de torens. Onder de grote torens ziet men laatgotisch bladwerk, onder de kleine torens bijzonder fraai opengewerkt ornament, dat in ongeveer dezelfde vorm ook is te vinden in Noordwijkerhout. De tootlijsten die men hier aan de pijpvoeten in de torens ziet, hebben bij genoemd orgel eveneens hun equivalent. Dat geldt ook voor de vormen van de torenbekroningen, spitsen met rijke wimbergen, ook weer met druipers die op kleine schaal de vormen van de grote druipers herhalen. Aan de pijpuiteinden in de velden zijn S-ranken te zien. De beeldnis in het midden heeft een Caeciliabeeld bevat. Daarboven ziet men een rozet met vierpas, een vorm die ook weer in de wimberg boven de nis terugkeert. Voor de 'Keulse' driestraal zoals deze op die plaats in Noordwijkerhout is te zien, had men blijkbaar in Zeist geen emplooi.\nEen belangwekkend stuk neogotiek, dit orgelfront. Hopelijk zal er ooit weer een orgelgeluid uit weerklinken.",
  "Part08_069Abdissenbosch": "Een orgel dat in zijn uiterlijk zijn Naber-herkomst duidelijk verraadt, maar toch verschillende eigenaardigheden vertoont. Om te beginnen de gedrukte proporties die verklaard kunnen worden uit de betrekkelijk geringe hoogte van de tempelruimte van de Deventer Vrijmetselaarsloge. Dan de aantallen pijpen in de torens: in de middentoren is dat het gebruikelijke aantal van zeven, maar de zijtorens bevatten negen pijpen. Ook de vorm van de tussenvelden is voor de Nabers ongebruikelijk. Zij zijn schuin geplaatst en vertonen een lichte holling.\nDe decoratie vertoont weliswaar Naberiaanse trekken, maar wijkt wel af van de onmiddellijk aan dit orgel voorafgaande instrumenten van Gorssel (1862) en Stompetoren (1863). Alleen de S-voluten onder in de tussenvelden en bij de scheidingslijsten tussen de etages lijken op die in Stompetoren, maar zij hier omgedraaid. De overige decoratie is ook gebaseerd op de S-rank. Met kennelijk plezier heeft de maker hiermee allerlei visuele trucs uitgehaald. Onder in de zijtorens ziet men bijvoorbeeld aan beide zijden twee ongeveer parallel lopende ranken. Boven in de zijtorens ziet men ook twee S-ranken, waarin zich een naar boven geopende C-voluut heeft genesteld. Onder in de middentoren wordt een S-rank verder gecompliceerd door er verschillende C-voluten in te verwerken. Iets vergelijkbaars, maar nog ingenieuzer zien wij boven in de middentoren.\nDe vleugelstukken zijn sierlijk en doorzichtig: een S-rank, waaruit een tweede rank ontspruit die de eerste doorsnijdt. De consoles onder de torens met hun omkrullende bladeren  zijn vergeleken met de sierlijke blinderingen wat plomp.\nHet beste hebben wij voor het laatst bewaard: de bekroningen van de torens. Neem de zijtorens: temidden van weelderige naar buiten opzwiepende ranken, herinnerend aan rococo schuim, zit een bazuin blazende putto. Het bladwerk op de middentoren is iets minder uitbundig, maar nog weelderig genoeg. Het verleend een zitplaats aan twee gevleugelde putti die een lier vasthouden.\nEen orgel met een vergelijkbaar front, maar minder fraai gedecoreerd, vervaardigde Frederik Naber in 1864 voor de Hervormde Kerk te Heelsum. Dit instrument ging echter in de 1944 door oorlogshandelingen verloren.",
  "Part08_070Baambrugge": "Dit orgel is in zijn frontopbouw nauw verwant aan het iets oudere instrument in de Hervormde Kerk te Nijbroek (1861). Men ziet hier dezelfde, voor Knipscheer nagenoeg standaard geworden, frontopbouw van ronde middentoren met zeven pijpen, gedeelde vlakke tussenvelden met schuine scheiding tussen de etages en ronde zijtorens met vijf pijpen. Er zijn ook wel enige verschillen. Het orgel in Nijbroek heeft in elk der tussenvelden zeven pijpen, terwijl het er typologisch direct aan voorafgaande orgel in de Hervormde Kerk te Nieuwveen (1858) er acht heeft. Het orgel in Baambrugge heeft er negen. Dit maakt de toch al vrij smalle zijtorens relatief slank, waardoor het instrument in Baambrugge een elegantere uitwerking heeft dan dat in Nijbroek.\nDe decoratie lijkt sterk op die in Nijbroek, maar er zijn ook verschillen. Van draperie\u00ebn, zoals in Nijbroek nog aan de pijpuiteinden in de torens aangebracht, is hier geen sprake meer. Men vindt hier nu snijwerk in plantaardige vormen dat voornamelijk bestaat uit C-voluten. Het overige snijwerk is, met uitzondering aan dat bij de pijpvoeten van de middentoren, in hoofdzaak gelijk aan dat in Nijbroek. De 'ionische' voluut van Nijbroek ontbreekt hier. Men ziet in de hoeken zich vertakkende ranken en, meer naar het midden toe, naar de zijkanten geopende C-voluten. De vleugelstukken zijn van het bekende door Knipscheer gebezigde model, ook hier aan de achterzijde dichtgezet. In Nieuwveen had Knipscheer voor het eerst de torenkappen voorzien van een decoratie met rozetten; in Baambrugge doet hij dat voor het laatst. Op de torens de gebruikelijke beeldjes van David en twee bazuin blazende engelen.",
  "Part08_071Buchten": "Een orgel met een typisch zuidelijk front, nog enigszins herinnerend aan de Luikse traditie. Het bestaat uit een ronde middentoren met vijf pijpen, brede ongedeelde tussenvelden en smalle, even overhoeks geplaatste zijtorens met eveneens vijf pijpen.\nDoor de lompe en zeker te hoge onderkas worden de proporties zeer geschaad. De oorspronkelijke onderkas zal met aan zekerheid grenzende waarschijnlijkheid een lichte insnoering hebben vertoond.\nDe decoratie is zeer terughoudend. Zoals gebruikelijk in deze contreien, ontbreken blinderingen aan de pijpvoeten. Aan de pijpuiteinden in de torens ziet men C-vormige bladkrullen die in het midden samenkomen bij een figuur dat in de verte herinnert aan een Franse lelie. De velden worden aan de bovenzijde afgesloten door tamelijk brede ingezwenkte lijsten met aan de onderzijde gestileerd bladwerk en aan de bovenzijde een bloemenslinger. De consoles onder de torens vertonen verzorgd bladwerk.\nDe maker van het orgel is niet bekend. Kan men op grond van de frontkenmerken daarover wellicht toch iets zeggen? Zoals opgemerkt, is het fronttype van een tamelijk gebruikelijk model. Toch is het mogelijk een orgel aan te wijzen dat in zijn uiterlijk met het instrument in Buchten een meer dan oppervlakkige overeenkomst heeft: het instrument in de kerk te Wiemesmeer-Zutendaal in Belgisch Limburg, een instrument dat afkomstig is uit het klooster van de Zusters van Liefde te Lovendegem. Op grond van zijn uiterlijk zouden wij het willen dateren op omstreeks 1860. De maker is Pieter Adam van Dinter. In hun proporties zijn beide orgelfronten nauw verwant, vooral in de combinatie van zeer brede tussenvelden met wat iel uitgevallen torens. Er zijn ook verschillen. In Zutendaal zijn de bovenlijsten recht en niet ingezwenkt, maar Pieter van Dinter past elders ook wel degelijk ingezwenkte lijsten toe. Het orgel in Noduwez (1863) kan in dit verband worden genoemd. De voor Pieter van Dinter kenmerkende verhogingen op de torens ontbreken in Buchten; deze kunnen echter later zijn verwijderd. verder moet worden erkend dat een labiumverloop in de velden zoals aanwezig in Buchten, bij Van Dinter minder vaak voorkomt, maar gezien de bewogen geschiedenis van dit orgel hoeft dit niet origineel te zijn.\nHiermee is natuurlijk niet bewezen dat Pieter van Dinter de oorspronkelijke bouwer van het Buchtense orgel is, maar hij is zeker een aannemelijke kandidaat.\nTen slotte willen wij nog wijzen op het fraaie snijwerk van de borstwering van de orgelgaanderij met zijn opengewerkte voluutkrullen met blad- en fruitmotieven, vervaardigd in 1856 door J.F.H. Dietrich uit Maasniel.\n\nNiet gepubliceerde bronnen\nArchief Gebr. Vermeulen.\nParochie-archief Buchten.",
  "Part08_072DenHelderDoopsgezinde": "Een betrekkelijk kleine en sobere versie van het door Flaes & Br\u00fcnjes veelvuldig gebezigde standaard fronttype, waarvan het uit 1855 daterende orgel in de Doopsgezinde Kerk te Wormerveer het vroegste voorbeeld is (deel 1850-1858, 268-270). De opbouw is geheel gelijk aan die in Wormerveer, maar de decoratie is eenvoudiger. Wij zagen dat in het vergelijkbare orgel in Soest (1861) de voor dit fronttype zo karakteristieke S-voluten tussen de torens en beneden in de velden niet zeer sterk spraken en ten dele alleen in de omtrekken van het snijwerk werden aangeduid. Hier is het precies omgekeerd. De voluten spreken zeer duidelijk, maar zij omvatten geen snijwerk. Snijwerk is wel aangebracht in de torens en boven in de velden. Het is verwant aan dat te Wormerveer, maar toch iets anders. Het omvat S-ranken die boven samenkomen bij een bescheiden krul die in de verte herinnert aan een ionisch kapiteel. Aan de pijpvoeten is in het midden dezelfde figuur te zien, maar dan omgekeerd. Op genoemde plaatsen bevindt zich in Wormerveer een palmet. Het gestileerde plantenmotief dat in Wormerveer en Soest is aan te treffen, heeft hier een eenvoudig equivalent. Op de torenkappen is geen versiering aangebracht. Op de middentoren bevindt zich instrumententrofee, bestaande uit een lier, begeleid door trompetten en strijkinstrumenten. Op de zijtorens ziet men vazen.",
  "Part08_073Leende": "Een neogotische versie van het door F.B. Loret veelvuldig toegepaste model met twee torens en een breed tweebogig middenveld, waarvan het in 1853 gebouwde orgel te Klein Zundert het oudste voorbeeld in Nederland is (deel 1850-1858, 169-171). Dit is niet de eerste neogotische versie in Nederland van dit fronttype. Het in 1858 gebouwde orgel voor de kapel van de Fraters van Tilburg in de gelijknamige stad (thans in opslag en bestemd voor plaatsing in de St-Joseph te Tilburg) ging aan Leende vooraf.\nEr bestaan tussen de fronten van beide orgels aanzienlijke overeenkomsten, maar de verschillen zijn ook niet verwaarlozen. Het Tilburgse orgel heeft geen zijvelden, dat in Leende wel. Zij zijn enigszins schuin geplaatst, wat bij Loret niet gebruikelijk is, maar hier het gevolg kan zijn van wijzigingen uit 1907, toen het orgel zijn huidige standplaats kreeg.\nOok de behandeling van het middenveld is bij beide instrumenten verschillend. In Leende heeft het architectonisch karakter van de gotische vormen een sterkere nadruk gekregen. Zo zijn alle stijlen getransformeerd tot slanke gotische zuilen.\nIn Klein Zundert was het middenveld consequent door een stijl in twee\u00ebn gedeeld. Bij de latere versies van dit model werd de tweedeligheid alleen aangeduid. Zo ook bij de neogotische versie in Tilburg. Niet aldus in Leende. De beide delen van het middenveld hebben de spitsboogvorm en worden door een gotische zuil van elkaar gescheiden. De twee spitsbogen zijn ook zelfstandiger behandeld dan in Tilburg. De daar aanwezige kielboogvorm wordt hier alleen aangeduid door een ruitvormig verhoging tussen beide bogen. De zwikken tussen de bogen zijn voorzien van een eenvoudig boogfries. Een verschil met Tilburg is nog de vorm van de torens: daar zijn ze trapeziumvormig, hier zijn ze spits. In hun voetstukken zijn eenvoudige driepasbogen aangebracht. De torenuiteinden zijn thans vrijwel niet te zien.\nBij de verplaatsing in 1907 moet \u00e9\u00e9n en ander aan de orgelkas zijn gewijzigd, maar het is niet duidelijk wat. Vergelijking met het Tilburgse orgel leert echter dat het front grotendeels origineel moet zijn.",
  "Part08_074Maastricht": "Een variant van het klassieke door Pereboom & Leijser veelvuldig gehanteerde fronttype van Luikse origine, hier met een verlaagde middentoren en een onderpositief. De middentoren bevat vijf pijpen, de zijtorens hebben er zeven. De tussenvelden vertonen een naar buiten aflopende labiumlijn. Bij de Pereboom-orgels van dit model met verhoogde middentoren zien wij in de velden een naar buiten oplopende lijn. De voetlijsten zijn door smalle profielen in drie\u00ebn gedeeld. Iets vergelijkbaars komt bij Pereboom & Leijser vaker voor, evenals de sierlijke omlijstingen van de torenconsoles.\nDe onderkas is licht ingesnoerd. Zij biedt plaats aan het onderpositief dat bestaat uit vijf rondbogige velden, waarvan het middelste smaller en hoger is dan de overige. Het is wel erg fors uitgevallen en maakt de indruk van een zelfstandig orgelfront. Pereboom & Leijser zullen later orgelfronten ontwerpen met een indeling die sterk lijkt op die van dit onderpositief, voor het eerst in het Belgische Gingelom (1867). Op de stijlen tussen de velden zijn gesneden afhangende bloemslingers aangebracht, de vier buitenste met engelenkopjes. Hun vormgeving doet 17e-eeuws aan. Waarschijnlijk zijn zij afkomstig van de onderkas van het vorige orgel. Men lette ook op het eigenaardige model van de borstweringspanelen naast het onderpositief, een geknikte spitsboog met in de zwikken snijwerk. Deze panelen moeten ook 17e-eeuws zijn; zij bevinden zich nog steeds op hun oorspronkelijke plaats en flankeerden het rugpositief van het vorige orgel. Erboven zijn aan beide zijden S-voluten aangebracht die de overgang naar de bredere bovenkas versoepelen.\nDe ornamentiek van de hoofdkas is sober. De blinderingen, die alleen aan de pijpuiteinden zijn aangebracht, bestaan uit eenvoudige S-ranken. Op de betrekkelijk brede bovenlijsten van de velden zijn bloemenslingers aangebracht. De vleugelstukken hebben het door Pereboom & Leijser meer gebruikte model van gebundelde stengels met krullen aan onder- en bovenzijde. Zij zullen het overigens hierna bijna niet meer gebruiken. Het omkrullende bladwerk onder de torens is sierlijk van uitvoering.",
  "Part08_075Middelstum": "Hier grijpt Van Oeckelen terug op het fronttype Smilde uit 1841 (deel 1840-1849, 87-89). Men ziet dus een gedeelde middentoren, begeleid door driedelige velden en een zijpartij bestaande uit een veld en een daarmee in \u00e9\u00e9n lijn liggende gedeelde ronde zijtoren. Kenmerkend voor dit frontschema is een zeer consequent doorgevoerde scheiding tussen hoofd- en bovenwerkfront. Van Oeckelen had deze opzet enige jaren tevoren ook gebruikt in Steenwijk (1861), maar dan met grote zestien-voets pedaaltorens. Hier volgt hij weer zijn oorspronkelijke schema met gedeelde zijtorens. Ten opzichte van het prototype in Smilde is toch een aantal verschillen van belang te bespeuren. Bij de binnenvelden volgt hij niet het labiumverloop van Smilde, maar sluit hij zich aan bij zijn tweede creatie in deze geest, het in 1851 gebouwde orgel in Garmerwolde (deel 1850-1858, 80-82). De drie velden hebben op het eerste gezicht wel een ongeveer parallel labiumverloop, maar toch niet geheel. Het benedenveld heeft een steil naar buiten oplopende labiumlijn; in de beide bovenvelden lopen de labia eveneens naar buiten op, maar minder steil. Een ander verschil met het prototype betreft de vorm van de buitenvelden. In Smilde en Garmerwolde zijn de hoofdwerkvelden tweedelig en de bovenwerkvelden enkelvoudig. In Middelstum zijn beide velden enkelvoudig. Dit is ongetwijfeld een echo van de opzet in Steenwijk, waar aanvankelijk de hoofdwerkvelden wel tweedelig waren geconcipieerd, maar bij de uitvoering enkelvoudig waren geworden. Door deze wijzigingen is het orgel in Middelstum strakker geworden dan zijn beide voorbeelden in Smilde en Garmerwolde.\nOp de stijlen de door Van Oeckelen in deze tijd bijna altijd toegepaste lijstwerken met driepasboogje aan de bovenkant. Het meest opmerkelijke onderdeel van de decoratie is de zonneklok boven in de middentoren, een hoogst ongebruikelijke versiering. Deze onttrekt het daar aangebrachte blinderingssnijwerk vrijwel geheel aan het zicht. Waarschijnlijk bestaat dit uit twee gekoppelde C-voluten, waaruit rankwerk voortkomt. De decoratie is verder wel verwant aan die van het iets oudere orgel in de Pepergasthuiskerk te Groningen (1862), maar vertoont voor een groot deel toch andere vormen. Typerend voor de meeste Van Oeckelen-orgels uit deze periode zijn de forse bladslingers boven de binnenvelden. De decoratie aan de pijpuiteinden van de bovenste buitenvelden bestaat uit twee etages C-voluten die door rankwerk onderling worden verbonden; deze versiering heeft in het oudere werk van Van Oeckelen geen equivalent. Boven in de bovenzijtorens ziet men gekoppelde krullen met rozetten, waaruit draperie\u00ebn en bladwerk voortkomen. Dit is in ander werk van Van Oeckelen ook te vinden, bijvoorbeeld in Beetgum (1861). Dalen wij langs de middentoren af, dan zien wij aan de pijpvoeten van de bovenste geleding een vrij lage S-rank, met een door een bandje bijeen gehouden floraal motief in het midden. Aan de pijpuiteinden in de benedentoren is een rijke, maar tamelijk onsamenhangende plantaardige decoratie te zien. Onder in de middentoren ten slotte is weer S-rankwerk aangebracht. Het snijwerk aan de pijpvoeten in de beide etages van de zijtorens heeft verwante vormen.\nWij komen bij de binnenvelden. De schuin geplaatste scheidingslijsten zijn gedecoreerd met ovale rozetten, waaruit bloemenranken voorkomen, een decoratie die Van Oeckelen in deze jaren veel toepast, bijvoorbeeld in de Groningse Pepergasthuiskerk. Bij de bovenste lijsten zien wij aan de bovenkant bladtakjes en eronder draperie\u00ebn met rozet.\nDe tussenlijsten in de benedenvelden zijn afgebiesd met golfranken, die wij ook weer geheel beneden tegenkomen. Het snijwerk in de buitenvelden heeft gedeeltelijk een ander karakter. Aan de pijpvoeten in de bovenetages ziet men ook weer golfranken. In de benedenvelden wordt het echter anders. Aan de pijpuiteinden komen uit de hoeken twee bebladerde ranken voort, die zich vertakken en elkaar bij een sierlijke krul ontmoeten. Aan de pijpvoeten ten slotte zien wij aan de buitenkant een hoorn van overvloed waaruit bladtakken voortkomen, een variant van het snijwerk beneden in de middentoren in de Grote Kerk te Steenwijk.\nDe forse gesloten vleugelstukken met S-krul met rozet zijn typerend voor Van Oeckelens werk uit deze tijd. Op de middentoren, gedeeltelijk verborgen achter de gewelfkap en de zonneklok, de voor Van Oeckelen in deze tijd karakteristieke  klapwiekende adelaar. Op de zijtorens muziekinstrumententrofee\u00ebn van ongeveer hetzelfde model als die in Beerta (1862).",
  "Part08_076Moordrecht": "In zijn opzet is het front van dit orgel bijna identiek aan dat in de Hervormde Kerk te Werkhoven (1862), ofschoon het instrument iets groter is. Men ziet hier dus drie ronde torens en ongedeelde tussenvelden met een naar buiten oplopende labiumlijn. Ook hier een verschil in labiumvormen tussen velden en torens. In de decoratie zijn wel enige verschillen op te merken. In de eerste plaats past Vollebregt hier voor het eerst sinds geruime tijd weer benedenblinderingen toe. Zij zijn echter grotendeels verdwenen. Bij de middentoren ziet men nog in het midden twee gekoppelde C-voluten, waaruit zich een S-voluut ontwikkelt. Verder ziet men alleen nog enige losse fragmenten. De bovenblinderingen in de torens, die in de middentoren ook slechts fragmentarisch bewaard zijn gebleven, vertonen dezelfde vormen als in Werkhoven: een eenvoudige rank in de hoeken en voluten in het midden. De bovenafsluiting van de tussenvelden is weliswaar verwant aan die in Werkhoven, maar zij heeft toch een ander effect. De smalle bovenlijst heeft een sterkere inzwenking. Daardoor kon de bloemenslinger erboven beduidend meer volume krijgen dan in Werkhoven. De blindering daarentegen is hier bescheidener uitgevallen. Dat geldt ook voor de vleugelstukken, die hier nog dezelfde hoofdvorm en eikenblad-decoratie vertonen als bij de oudere Vollebregt-orgels, maar wel smaller zijn uitgevoerd. In de torenkappen is hier, anders dan in Werkhoven, weer een decoratie aangebracht van hetzelfde model als in Wissenkerke (1862): op de middentoren twee met hun opening gekoppelde C-voluten, waaruit zich naar beide zijden een S-voluut ontwikkelt en op de zijtorens een iets gecomprimeerde versie van hetzelfde stramien. De consoles onder de torens hebben ongeveer hetzelfde model als in Werkhoven. Op de middentoren ziet men door een lauwerkrans omgeven gekruiste bazuinen, op de zijtorens twee C-voluten die elkaar lijken te omarmen en waaruit een pikante krul naar boven wijst, een onverwachte reminiscentie aan het rococo bij dit verder tamelijk eenvoudige, om niet te zeggen strenge orgel.",
  "Part08_077Neeritter": "Een orgel met een fronttype verwant aan dat van Eijsden-Breust uit 1856 (deel 1850-1858, 277-279). Dit frontmodel hebben Pereboom & Leijser herhaaldelijk toegepast; het wortelt nog geheel in de 18e-eeuwse Luikse traditie. Vergelijk bijvoorbeeld het orgel in Eckelrade (deel 1769-1790, 104-106). Wij zien dus een vijfdelige opbouw met ronde middentoren met vijf pijpen, brede ongedeelde velden met ingezwenkte gesloten bovenlijsten, en ronde zijtorens, eveneens met vijf pijpen, van geringere hoogte en volume dan de middentoren. De onderkas is ingesnoerd. De rondgaande lijsten om de consoles van de torens zijn ook nog zeer traditioneel.\nUitzonderlijk voor Pereboom & Leijser is de aanwezigheid van een loos rugpositief. Het bestaat uit een breed middenveld met gebogen bovenlijst en een labiumverloop in de vorm van een omgekeerde V en uit twee ronde zijtorens met elk vijf pijpen. Iets dergelijks komt in het oeuvre van deze orgelmakers verder niet voor. Men neemt aan dat dit rugpositief en de orgelgaanderij van oudere datum zijn en door Pereboom & Leijser zijn hergebruikt. Bij de bespreking van de ornamentiek komen wij daarop terug.\nZoals gebruikelijk bij zuidelijke orgels ontbreken blinderingen aan de pijpvoeten. In de zijtorens van het hoofdwerk ziet men bovenin gekoppelde C-voluten met hun opening schuin naar boven, waarvan eenvoudig bladwerk afhangt. In de middentoren treft men eveneens gekoppelde C-voluten aan, echter van een gecompliceerdere vorm en met meer plantaardige elementen. Boven de tussenvelden is een smalle inzwenkende lijst aangebracht; daaronder ziet men snijwerk in plantaardige vormen. De consoles onder de torens bevatten eenvoudig bladwerk. Fraai zijn de vleugelstukken: aan een krul met kwasten opgehangen muziekinstrumenten, voor Pereboom & Leijser niet zeer gebruikelijk en mogelijk afkomstig van een ouder orgel.\nWanneer wij verder afdalen, valt vooral de borstwering op met haar sierlijke curven en haar fraaie snijwerk. Men ziet daar muziekinstrumenten en een enkel muziekboek temidden van rococo siervormen. Dit snijwerk zou men kunnen dateren op omstreeks 1760. Bij het rugpositief zien wij in de zijtorens snijwerk in verwante vormen. Boven het middenveld is een smalle inzwenkende lijst aangebracht van vrijwel hetzelfde model als bij de  tussenvelden van het hoofdwerk. Daaronder vrij grof gesneden bladranken die in het midden met twee krullen bij elkaar komen. Dit snijwerk is duidelijk verwant aan dat van het hoofdwerk. De gaanderij rust op vier ionische zuilen. Daarboven ziet men een hoofdgestel dat de curven van de eerder beschreven panelen volgt en is gedecoreerd met tandlijsten. Vreemd zijn de te wijde consoles onder de rugwerktorens. Het is vrijwel uitgesloten dat de onderbouw van de galerij uit dezelfde tijd dateert als het bovendeel met zijn sierlijk gebogen panelen. Dit zal eerder uit 1863 dateren. Het rugwerk zelf zal wel uit ca 1760 stammen, maar de decoratie aan het middenveld wijst erop dat het bij de bouw van het huidige orgel aanzienlijk moet zijn gewijzigd.\nOp de zijtorens van het loze rugwerk zijn staande putti te zien. Op het hoofdwerk ziet men links een zittende koning David met harp en rechts Caecilia met lier. Wegens de te geringe hoogte van de kerk ontbreekt een bekroning op de middentoren.",
  "Part08_078RumptRK": "Het neogotische front van dit orgel werd, evenals het helaas verdwenen hoogaltaar, vervaardigd door de beeldhouwer Louis Veneman uit 's-Hertogenbosch, die ook voor andere orgelmakers, zoals Vollebregt en Ypma, werkte.\nHet is een vereenvoudigde versie van het iets oudere front uit de oude St-Josephskerk in Zeist, thans te Wadenoyen (ca 1862). Dit heeft een middenpartij met wimberg, achtereenvolgens geflankeerd door twee torens, twee tussenvelden en twee zijtorens. De middenpartij in Wadenoyen bevat een beeldnis met een kleine pijpentoren, alles geflankeerd door smalle pijpvelden. Deze middenpartij is in Rumpt overgenomen, maar dan geheel gevuld met pijpen. In plaats van de plastische afwisseling van nis, toren en velden treedt \u00e9\u00e9n vlak pijpveld op. Het hoogteverschil tussen middenpartij en zijstukken is in Rumpt veel groter dan in Wadenoyen. De schuine bovenlijsten van de velden hebben ook niet de ingezwenkte vorm van Wadenoyen, maar zijn gewoon recht en voorzien van eenvoudige toten.\nDe decoratie lijkt op die in Wadenoyen, maar is eenvoudiger. De torens eindigen in een reeks wimbergen met hogels; zij zien er wel erg afgeknot uit. Zij moeten bekroond zijn geweest door spitsen, zoals in Wadenoyen en het daaraan verwante Noordwijkerhout (1856, deel 1850-1858, 300-302). Het middenveld wordt afgesloten door een spitsboog met rozet met vierpas, een decoratie die terugkeert in de wimberg en in Wadenoyen op dezelfde plaats haar equivalent heeft. De tussenvelden hebben hetzelfde model schuin oplopende verhoogde pijpstokken als in Wadenoyen. De panelen eronder zijn hier echter opengewerkt met snijwerk met een sierlijk wentelend rad, waaruit voluutvormige ranken ontspringen. Aan de pijpvoeten in torens en middenveld zijn tootlijsten aangebracht. Verwant aan Wadenoyen zijn ook de druipers onder de torens met hun in gotische zin gestileerd bladwerk, dat hier overigens iets plastischer aandoet.\nAnders dan in Wadenoyen zijn hier front en orgelwerk nog \u00e9\u00e9n geheel. Als enige inrichtingsstuk kan dit orgel thans nog een indruk geven van het neogotisch kleinood dat dit bescheiden kerkje eens was.",
  "Part08_079Stompetoren": "Een wat forsere versie van het orgel in Gorssel (1862). Daar bevatten beide etages van de tussenvelden zeven pijpen, in Stompetoren zijn dat er tien. Deze velden zijn vlak, zoals vrijwel altijd bij het huis Naber. De torens bevatten weer de gebruikelijke zeven pijpen.\nOok in de decoratie vallen diverse overeenkomsten met Gorssel aan te wijzen, met name boven en onder in de zijtorens, boven in de middentoren en onder in de benedenvelden. Evenals in Gorssel ziet men boven in de middentoren twee S-voluten die zich naar beneden openen; in de zijtorens zijn de figuren vergelijkbaar, maar openen zij zich naar boven. Aan de pijpvoeten in de benedenvelden zijn het uitgesproken S-ranken die de dienst uitmaken. Aan de pijpvoeten in de zijtorens ziet men twee gekoppelde C-voluten, met hun opening naar beneden, waaruit naar opzij rankwerk ontspruit. Onder in de middentoren is een gecompliceerd samenstel van bebladerde C-voluten te zien. De centrale figuur bestaat aan weerszijden van het midden uit telkens twee met elkaar verbonden voluten met hun opening naar het midden gekeerd. Daarbij sluit zich aan de zijkant een lager ornament aan dat ook weer uit bebladerde C-voluten is opgebouwd. Tussen de etages van de velden vertoont de decoratie het gebruikelijke Naber-stramien: een smalle rechte lijst met aan beide zijden S-voluten, die tezamen de figuur van een liggende V vormen. Boven de velden ziet men een figuur bestaande uit twee elkaar snijdende S-ranken. Ook bij dit orgel ontbreken de Naber-krullen niet. Deze hebben hier wel een bijzonder karakter: op de hoeken ervan hebben namelijk twee gevleugelde engelen plaatsgenomen. De consoles onder de torens vertonen acanthusbladwerk met rijke nervaturen en zijn vrijwel gelijk aan die in Gorssel. Datzelfde geldt voor de vleugelstukken: ook hier een slanke rank die zich door een verzameling S-voluten heen vlecht.",
  "Part08_080Waardenburg": "Het front van dit eerste door Karolus van Puffelen zelfstandig gebouwde orgel is een forsere en bredere versie van het front van het orgel in Buurmalsen, dat hij in 1858 tezamen met Nicolaas Naber bouwde (deel 1850-1858, 363-364). Ook hier dus drie ronde torens en sierlijke hol gewelfde tussenvelden met parallel naar buiten oplopende labiumlijnen. De torens hebben hier echter zeven pijpen, in Buurmalsen vijf. Ook de tussenvelden zijn breder: in Buurmalsen zeven pijpen, in Waardenburg elf.\nDe decoratie is ten dele verwant aan die in Buurmalsen, maar kenmerkt zich door een grote transparantie en een bijna metalig karakter. De S-rank domineert. Men ziet dergelijke ranken, zoals die ook door de Nabers vaak werden gebruikt, onder in de torens. Interessanter zijn echter de S-ranken aan de pijpvoeten in de benedenvelden. Deze bestaan namelijk uit twee door elkaar gevlochten ranken, die in een schelpachtige krul hun culminatiepunt vinden. Dezelfde figuur keert terug als omraming van de smalle scheidingslijsten tussen de etages van de velden. Een forse variant ervan vindt men dan aan de bovenzijde van de velden, een geheel andere afsluiting dan de bladrank die in Buurmalsen op die plaats te zien is. Boven in de middentoren ziet men in het midden twee S-voluten met een scherpe hoek ongeveer in het midden, geflankeerd aan beide zijden door een naar buiten geopende C-voluut. Boven in de zijtorens zijn twee naar boven geopende bebladerde C-voluten te zien, waaruit zijwaarts ranken ontspringen. Deze bovenblinderingen hebben ten dele dezelfde componenten als in Buurmalsen, maar zijn anders gegroepeerd.\nWas het zijn afscheid van de Nabers dat Van Puffelen ertoe bracht zijn eersteling van Naber-krullen te voorzien, terwijl deze in zijn eerste twee nog tezamen met Naber gebouwde orgels ontbraken? Zij vertonen een sierlijke S-vorm met enig afhangend rankwerk en flankeren een lier op de middentoren. De vleugelstukken zijn sterk verwant aan die in Buurmalsen (S-ranken waaruit zich beneden een C-voluut losmaakt), maar zij zijn transparanter. De sierlijke consoles onder de toren herinneren eveneens aan Buurmalsen. Een overtuigende eersteling van Van Puffelen, dit orgel en een waardig afscheid van het huis Naber.",
  "Part08_081Warmond": "De gehele inrichting van de Seminariekapel werd ontworpen en vervaardigd door de beeldhouwer Louis Veneman uit 's-Hertogenbosch. Zo ook het front van het door Vollebregt gebouwde orgel. Dit vertoont grote overeenkomsten met het front van het uit 1856 daterende Ypma-Adema-orgel in de St-Jan te Leimuiden, dat ook van Veneman afkomstig is (deel 1850-1858, 298-299). Alleen is het Warmondse orgel iets kleiner.\nOok hier zien wij een ronde middentoren met driezijdig basement, die hier echter ongedeeld is. Verder twee tussenvelden met gebogen bovenlijsten, die in hun benedengedeelte gesloten zijn en gedecoreerd met twee beelden, en zijtorens van hetzelfde model als de middentoren, alles ten nauwste verwant aan Leimuiden.\nEen verschil betreft nog het aantal pijpen in de torens. In Leimuiden zijn dit er in de middentoren negen en in de zijtorens vijf; in Warmond bevatten alle drie torens vijf pijpen. Ook het labiumverloop in de tussenvelden is bij beide orgels verschillend: in Leimuiden lopen de labia enigszins naar buiten op, in Warmond vertonen zij een uitgesproken naar buiten aflopende lijn.\nHet neogotische snijwerk is eveneens verwant. De panelen beneden in de tussenvelden zijn versierd met kielbogen, waarbij in de zwikken gotische S-ranken zijn aangebracht. Evenals in Leimuiden vindt men hier twee beelden van musicerende engelen, rechts met een kleine harp en links met een luit. De basementen van de pijpen zijn versierd met distelachtig bladwerk, in een vormentaal ontleend aan de late gotiek. Bij de pijpvoeten in torens en velden zijn eenvoudige tootlijsten te zien. Onder de torens zijn druipers aangebracht met tamelijk naturalistisch behandeld bladwerk; bij de middentoren verschuilt zich een engel tussen dit lover. De torens worden bekroond door doorluchtige spitsen met aan de pijpuiteinden een reeks kielbogen met pinakels  ertussen. Onder de gebogen bovenlijsten van de velden is snijwerk aangebracht in de vorm van S-ranken. Erboven zijn hogels te zien.\nDe neogotische kapel is met haar door Veneman vervaardigde orgelkas en de eveneens van hem afkomstige altaren een vroeg neogotische Gesamtkunstwerk van grote betekenis. Hoe mooi zou het zijn geweest als het Vollebregt-instrument dit nog op zijn oorspronkelijke plaats met zijn klanken had kunnen verrijken.",
  "Part08_082WarmondRK": "Het front van dit orgel is voor Matthias van den Brink wat atypisch, met zijn drie ronde torens. Men vindt deze in zijn oeuvre verder alleen nog in de Hervormde Kerk in Bleiswijk (1842, deel 1840-1849,95-97). De van hem bekende orgels hebben verder, evenals die van zijn vader Leonard, spitse zijtorens. Afgezien van de drie ronde torens lijkt het orgel in Warmond eigenlijk niet op dat te Bleiswijk. Dat is rijziger en sierlijker, terwijl ook de tussenlijsten en bovenlijsten van de tussenvelden anders zijn behandeld.\nEr is echter een element bij dit orgel dat herinnert aan vader Van den Brink: het labiumverloop in de tussenvelden. In de benedenvelden ziet men een recht naar buiten oplopende labiumlijn, in de bovenvelden een rechte. Dat ziet men verder nergens bij Matthias, maar wel bij Leonard, bijvoorbeeld in de Engelse Episcopale Kerk in Amsterdam (1829, deel 1819-1840) en in de St-Bavo te Heemstede-Berkenrode (1833, deel 1819-1840, 299-301). Zeker niet kenmerkend voor beide Van den Brinken zijn de brede horizontale lijsten tussen de etages van de velden en de brede inzwenkende lijsten die de velden aan de bovenzijde afsluiten. De vorm van de torenkappen zou men daarentegen wel weer in dit kader kunnen plaatsen.\nOok de decoratie is niet werkelijk kenmerkend voor Matthias van den Brink. Aan de pijpvoeten in de torens en benedenvelden zijn de blinderingen tegen gesloten panelen aangebracht. Zij bestaan uit bladranken waarin staande C-voluten zijn opgenomen. In het midden bij de torens ziet men twee gekoppelde C-voluten met rozetten. Aan de pijpvoeten in de bovenvelden  zijn vier C-voluten met bloemrozetten en bescheiden bladwerk te zien. Al dit snijwerk is wat aan de grove kant.\nAan de pijpuiteinden overheersen de draperie\u00ebn. Deze hangen bij de torens over de zijstijlen af en bij de velden over de pijpen. Zij laten bij de onderlijsten van de torenkappen een ruimte open, die wordt opgevuld met ranke voluutvormen. Bij de benedenvelden lopen twee S-voluten onder de draperie door. Bij de bovenvelden is boven de draperie een zeer slanke S-rank aangebracht, terwijl een speelse C-rank over de draperie naar beneden buigt. In de middentoren ziet men aan beide zijden boven de draperie\u00ebn een motief dat wordt gedomineerd door een C-voluut en eronder eenvoudig rankwerk. In de zijtorens is op dezelfde plaats een ionisch aandoende krul te zien en onder de draperie sterk geabstraheerd bladwerk. Op de middentoren is een verhoging aangebracht met een wolkenmotief, waarboven een driehoek in stralenkrans met daarin het alziend oog. Dit motief was vanaf het einde van de 18e eeuw tot aan het begin van de jaren zestig van de 19e eeuw als decoratie van katholieke kerken tamelijk gebruikelijk, vooral op altaren. Op orgels ziet men het in Nederland zelden. Op de zijtorens zijn vuurpotten geplaatst. Vleugelstukken ontbreken. Merkwaardig zijn de vlakke panelen onder aan de torens, een wel heel abrupte afsluiting. Het kan haast niet anders, of deze zijn het resultaat van een latere wijziging.\n\nOrgelnummer 1610",
  "Part08_083Zaandam": "Een monumentale versie van het standaardfront van Flaes & Br\u00fcnjes, nauw verwant aan het uit 1855 daterende prototype in de Doopsgezinde Kerk te Wormerveer (deel 1850-1858, 268-270). Drie ronde torens van zeven pijpen, waarvan de middelste hoger aanzet dan de beide andere, en ongedeelde vlakke door een rechte lijst afgesloten tussenvelden, hier met negen pijpen (in Wormerveer acht).\nDe ornamentiek is in hoofdlijnen gelijk aan die in Wormerveer, maar minder verfijnd uitgevoerd. Aan de pijpvoeten in de velden is een S-voluut aangebracht, waaruit een gestileerde bloemenrank ontspringt. Tussen de torens is eveneens een S-voluut te zien, waarbij de S-vorm echter minder duidelijk spreekt en die op ongeveer een derde van de middentoren is voorzien van een knik. Het is interessant het onder deze voluten aangebrachte snijwerk te vergelijken met de decoratie die men op dezelfde plaats in Wormerveer kan zien. Men ziet daar een uit de buitenste krul ontspringende dubbele C-vormige rank, waarbij zich bij de middentoren nog een C-rank aansluit. In Zaandam zijn de vormen vrijwel gelijk. Aangezien zij dikker en grover zijn uitgevoerd, is de indruk die zij maken volkomen verschillend. Het snijwerk in de torens bestaat, evenals dat in Wormerveer, uit golfranken. Deze komen in Wormerveer in het midden tezamen bij een palmet, boven hangend, beneden staande. In Zaandam is dit boven en beneden dezelfde staande opengewerkte figuur. De blinderingen boven in de velden hebben dezelfde opbouw en hetzelfde centrale motief. In Wormerveer ziet men daar een gestileerd plantaardig element, geen palmet zoals in de torens. Men ziet dus in de ornamentiek niet alleen een zekere vergroving van de vormen, maar ook een grotere gelijkvormigheid. Dat blijkt ook uit de decoratie in de torenkappen en de bovenlijsten. In Wormerveer ziet men op de torenkappen strikken en op de bovenlijsten een gestileerd plantaardig motief. In Zaandam is de ornamentiek in torenkappen en bovenlijsten ongeveer gelijk. De consoles onder de torens zijn in Zaandam iets vlakker dan in Wormerveer. De instrumententrofee van lier en blaas- en strijkinstrumenten, heeft in Wormerveer haar equivalent. De vazen op de zijtorens hebben ongeveer hetzelfde model als de vlampotten in Wormerveer. De basisvormen zijn bij beide orgels gelijk, maar toch is duidelijk te zien dat een periode van acht jaar beide instrumenten scheidt.",
  "Part08_084Aalsmeer": "Het front van dit orgel draagt geen uitgesproken Knipscheer-karakter. Wat vooral opvalt, is de naar verhouding vrij grote breedte van de tussenvelden. Beide etages bevatten tien pijpen. Verder hebben de zijtorens weer de spitsvorm, iets dat Herman Knipscheer alleen in zijn vroege werk had gedaan. Ook de profielen van de torenkappen wijken af van wat hij in deze tijd placht te doen. Aan de andere kant is de combinatie van een middentoren met zeven pijpen en zijtorens met vijf pijpen bij Knipscheer niet ongebruikelijk, terwijl hij ook zijn tussenvelden soms betrekkelijk breed maakt; de breedte in Aalsmeer is echter wel excessief. Kortom, het is onzeker wat wij van deze orgelkas moeten denken.\nMisschien maakt de decoratie ons iets wijzer. Boven de tussenvelden zien wij een brede gevlochten bladlijst. Dit is een typisch Knipscheer-ornament, hier overigens wel voor het laatst toegepast. De etages van de velden worden gescheiden door smalle naar buiten aflopende lijsten, omraamd met geschulpte blaadjes. De blinderingen boven en beneden in de torens en aan de pijpvoeten in de benedenvelden bestaan uit geschulpte C-voluten met schuimwerk, in zeer uitgesproken rococo vormen. Opmerkelijk zijn verder de consoles onder de drie torens. Zij vertonen sierlijk bladwerk dat eindigt in een druiper en zijn ook nog met slingers versierd.\nMaakt dit alles ons nu veel wijzer over de herkomst van deze orgelkas? Nauwelijks. De vraag is natuurlijk of de rococo-ornamenten 18e-eeuws zijn of 19e-eeuws neorococo. Neorococo werd omstreeks 1860 zeker toegepast, maar niet door Knipscheer. Het snijwerk in Aalsmeer kan dus zeker 18e-eeuws zijn. De beschreven consoles onder de torens zijn ook niet kenmerkend voor Knipscheer, maar rococo zijn zij zeker niet.\nDe conclusie moet luiden dat deze orgelkas vrijwel zeker voor een groot deel ouder is dan 1864. Zij bevat in elk geval componenten van uiteenlopende herkomst en ouderdom, misschien nog van het orgel uit de vorige kerk. Wellicht zal een 'bouwhistorisch' onderzoek nader licht op de herkomst van deze orgelkas kunnen werpen.\nWat wel met zekerheid aan Knipscheer kan worden toegeschreven, is de onhandige afsluiting tussen de torens, terwijl hij op dit orgel in ieder geval \u00e9\u00e9n van zijn handelsmerken heeft achtergelaten: de beeldjes van David en twee bazuin blazende engelen.",
  "Part08_085Abcoude": "De vrij brede kas doet wat archa\u00efsch aan: een ronde middentoren en twee spitse zijtorens, elk met zeven pijpen, alsmede vier tussenvelden met een onderling tegengesteld labiumverloop.\nDe vleugelstukken bestaan uit twee delen, zoals we dat ook vaak bij de orgelmakers Knipscheer aantreffen. Het onderste gedeelte wordt gevormd door een grote S-vormige voluut, aan de bovenzijde afgesloten met een horizontale, driedubbele profiellijst. Daarboven een fragiel weergeven wijnrank met druiventros en bladeren.\nHet blinderingssnijwerk is verfijnd uitgevoerd. De bovenblinderingen doen denken aan eikenloof in Lodewijk XVI-stijl. De overige blinderingen bestaan uit fleurale motieven, met C-vormige voluten, waarin soms de rocaille van de Lodewijk-XV-stijl valt te herkennen. De consoles onder de torens bestaan uit gestileerd, gekruld acanthusblad.\nDe middentoren wordt bekroond door een zogenoemde trofee, bestaande uit een keur van muziekinstrumenten. Men onderscheidt een lier, een viool, een mandoline, een natuurhoorn, twee blokfluiten, twee enggemensureerde trompetten, twee klarinetten of chalumea\u2019s en een muziekboek. Een cherubkop tussen uitgespreide vleugels bekroont de lier. In de tijd dat dit orgel werd gebouwd, waren deze instrumenten niet meer gebruikelijk. Mogelijk is deze trofee afkomstig van een ouder instrument dat wellicht vroeger in deze kerk heeft gestaan.",
  "Part08_086AmsterdamDuif": "Een orgel met hoofdkas en positief. Beide kassen zijn het werk van J.B. Beuijssen.\nDe hoofdkas is \u00e9\u00e9n van de weinige Smits-kassen met een negendelig front. Het meest verwant is de hoofdkas van het in 1842 gebouwde orgel in Boxtel (deel 1840-1849, 98-101). In Boxtel zien wij een ronde middentoren, gedeelde binnen-tussenvelden, ronde tussentorens, ongedeelde buiten-tussenvelden en ronde zijtorens. De zijtorens, die veel volumineuzer zijn dan de tussentorens, zetten aanzienlijk lager aan dan de overige delen, welker onderlijsten op \u00e9\u00e9n lijn liggen. In Amsterdam wijkt de opbouw van de hoofdkas in twee belangrijke opzichten van die in Boxtel af. In de eerste plaats zijn de rollen van zijtorens en tussentorens verwisseld. Hier zijn de tussentorens veel forser dan de zijtorens, waardoor zij ook veel lager aanzetten dan de overige frontdelen. De middentoren, binnenvelden, buitenvelden en zijtorens liggen alle op \u00e9\u00e9n lijn, die dus door de tussentorens wordt onderbroken. Verder is het geheel opgerekt, zodat de verticale werking veel groter is dan in Boxtel. De middentoren is zelfs gedeeld. Smits deed dat verder alleen bij zijn orgels voor de St-Pieter in \u2019s-Hertogenbosch (1846), thans te Oirschot (deel 1840-1849, 288-291) en de St-Servatius te Schijndel (1852, deel 1850-1858, 139-142). Evenals in Boxtel zijn de velden hol.\nHet zevendelige positief is, zoals veelal bij Smits en ook bij andere zuidelijke orgelmakers, in opbouw tegengesteld aan de hoofdkas. De middentoren is verlaagd, de zijtorens zijn juist hoger. De tussenvelden zijn ongedeeld. Bij de zijtorens sluiten nog twee kleine zijveldjes aan, die alleen in hun benedendeel van pijpen zijn voorzien en in hun bovendeel een beeldnis bevatten. De middentoren is niet alleen lager dan de zijtorens, hij is ook vlak, als contrast met de ronde middentoren van het hoofdwerk. Hoewel, het benedendeel van deze toren is ook vlak, alleen het bovendeel is rond. Dit past niet bij de principes van contrastwerking die wij Smits steeds zagen volgen. Bekijkt men nu de hoofdwerkkas goed, dan gaat het vlakke benedendeel van de toren steeds meer storen. Het maakt een erg plompe indruk. Is dit wel oorspronkelijk, of is de toren later veranderd? Het orgel werd tenslotte pas in 1882 voltooid.\nAlvorens op deze vraag nader in te gaan, willen wij eerst de decoratie aan een nadere beschouwing onderwerpen. Zoals gebruikelijk bij Smits, ontbreken blinderingen aan de pijpvoeten. Binnen- en buitenvelden worden aan de bovenzijde afgesloten door gesloten lijsten, waarvan lambrequins afhangen en waarboven bloemenslingers zijn aangebracht. De blinderingen in de torens bestaan steeds uit twee rijke bladkrullen met een rozet erin. Het is interessant te zien hoe deze beide krullen in de verschillende torens tegenover elkaar staan. In de middentoren beroeren zij elkaar, bij de tussentorens hangt er een bloemkelk tussen hen in en bij de zijtorens steken zij elk voorzichtig een krul naar elkaar uit: intimiteit, verwijdering, toenadering zou men kunnen zeggen, als het mensen waren. In de torenkappen ziet men even boven de blinderingen op regelmatige afstanden aangebrachte uitstulpingen die men wellicht als een soort klassiek fries zou kunnen opvatten. De bovenste lijst van de kap is voorzien van gestileerd bladwerk.\nWij gaan iets naar beneden. Tussen de etages van de velden is een driehoekig paneel aangebracht. Vergelijkbare panelen ziet men ook in de benedenvelden en aan de pijpvoeten in de buitenvelden. Hier bij de scheiding is daar nog enig eenvoudig rankwerk met bloemrozetten aangebracht, in vormen die overeenstemmen met die van het hiervoor beschreven snijwerk. Bij de scheiding in de middentoren bevindt zich een cartouche met het opschrift Cantemus Domino. Zij wordt gelardeerd met rankwerk. Dit verschilt aanzienlijk van het andere snijwerk boven in het orgel. De vormen zijn anders en vooral veel grover. Dat wijst op een latere tijd van ontstaan en dan denkt men natuurlijk terstond aan 1882, toen het orgel werd voltooid. Nu bevond zich voor de demontage van het instrument in 1997 op de middentoren een merkwaardig object dat met twee punten aan de zijkanten naar boven wees. De Amsterdamse organoloog Cor Boer heeft al jaren geleden geopperd dat dit de oorspronkelijke blindering van de benedentoren was. Dat zou betekenen dat deze oorspronkelijk ook rond was, wat hij volgens Smits esthetische principes ook zou moeten zijn. Men moet dus aannemen dat men in 1882, vermoedelijk om meer pijpen in het front te kunnen onderbrengen, de benedentoren vlak heeft gemaakt. De oude blindering moet toen zijn verwijderd en vervangen door genoemde cartouche. Kennelijk is het oude snijwerk vervolgens op de middentoren terecht gekomen.\nDe vleugelstukken bestaan uit verschillende delen: aan de bovenkant ziet men een eigenaardige gestileerde S-rank, daaronder een cartouche met links het jaartal 1862 en rechts 1882 en daaronder een gigantische S-rank met omkrullingen. Dit snijwerk is wel imposant van omvang, maar ook betrekkelijk grof en dateert vermoedelijk uit 1882.\nHet decoratie van het positief stamt waarschijnlijk geheel uit de eerste periode. Boven de zijtorens zijn lambrequins te zien met slanke draperie\u00ebn eroverheen gespannen. De tussenvelden worden afgesloten door een gesloten lijst waarvan een dubbele draperie afhangt. Boven de middentoren ziet men twee naar elkaar geopende C-voluten, die elk een op zijn rug liggende C-voluut dragen. In de beeldnissen zijn gevleugelde putti opgesteld, elk met een dirigeerstok. De vleugelstukken bestaan uit een forse S-rank met een bloemenslinger er tegenaan gevleid. Onder de middentoren een soort soffiet, uit C-voluten opgebouwd. De driehoekige panelen die bij de tussenvelden in het hoofdwerk zijn te zien, hebben hier beneden in de tussenvelden hun equivalent. Onder de zijtorens bladconsoles met een druiventros.\nHet front van dit orgel heeft een zeer monumentale werking en ook het snijwerk is nog steeds van hoge kwaliteit. Vergelijkt men het echter zowel in opzet als in decoratie met de oudere Smits-instrumenten, dan ziet men dat de vormgeving stijver is geworden en dat het snijwerk de verfijning heeft verloren die men vroeger bij Smits kon aantreffen. Men voelt heel duidelijk: hier ging een tijdperk ten einde.",
  "Part08_087BergenopZoom": "Dit orgel is vervaardigd voor de R.K. Mariakerk in Bergen op Zoom, een neoclassicistische hallenkerk gebouwd tussen 1824 en 1829 naar ontwerp van Josephus E. Franssen uit Antwerpen. Thans dient dit gebouw als schouwburg. Aanvankelijk had de kerk geen toren. Zij kreeg er pas een in 1856, naar ontwerp van de Brusselse architect Emanuel Cels (1821-1894). Deze architect maakte ook het ontwerp voor de kas van het in 1864 gebouwde orgel. Hij was een leerling van Tilleman Fran\u00e7ois Suys, die zich ook met het ontwerpen van orgelfronten heeft bezig gehouden en wel voor de Ronde Lutherse Kerk te Amsterdam (1831, deel 1819-1840, 231-234) en de Dom te Utrecht (1831, deel 1819-1840, 274-277). Cels was het ook die de Bergse kerkmeesters aanbeval de opdracht voor het nieuwe orgel te gunnen aan de uit Mainz afkomstige orgelmaker Bernhard Dreymann, die hij uit Brussel kende. Dreymann bouwde daar namelijk enige orgels, waarvan het in 1846 gebouwde instrument in de Rijke Klarenkerk het voornaamste was. Het rugpositief van dit helaas in 1989 door brand verwoeste orgel vertoonde opvallende overeenkomsten met het rugwerk in de Ronde Lutherse Kerk te Amsterdam, wat aannemelijk maakt dat de Suys-leerling Cels ook bij de bouw van genoemd Brusselse orgel betrokken was.\nDreymann zou het orgel niet bouwen; hij overleed in 1857, waarna de opdracht werd toegekend aan Ibach. Cels bleef echter verantwoordelijk voor de kas. Deze werd gemaakt door het beeldhouwersatelier Peeters-Dievoort uit Turnhout.\nCels heeft de proporties van zijn ontwerp zorgvuldig aan de verhoudingen in de kerk aangepast. De bovenlijsten van de zijpartijen van de kas lagen op dezelfde hoogte als de kroonlijsten van het middenschip. Hij toont zich in een aantal opzichten schatplichtig aan zijn leermeester Suys, maar gaat in hoofdzaak toch eigen wegen. Aan de orgelontwerpen van Suys herinnert in de eerste plaats de rechte omtrek van de kas, die alleen door het uitspringende bovenwerkfront wordt doorbroken. Ook de manier waarop bij het bovenwerk de middentoren zonder tussenstijlen in de velden overgaat is bij Suys te vinden en wel in de tussenvelden van het hoofdwerk van de Ronde Lutherse Kerk. Verder zullen wij ook in de ornamentiek nog van Suys ontleende elementen aantreffen.\nSuys had bij zijn frontontwerpen de rechthoekige hoofdvorm laten geleden door drie torens. Cels doet dit anders. Hij ontwerpt vier torens en brengt in de middenpartij een rondbogig veld aan, waarboven een bovenwerkfront dat als contrast juist een toren in het midden heeft. Een dergelijke opbouw met vier torens, een vlak veld in het midden en daarboven een toren met zijvelden, is ook veelvuldig toepast door Aristide Cavaill\u00e9-Coll, waarschijnlijk voor het eerst in 1858 bij het orgel in Saint-Louis d'Antin in Parijs. Of Cels door dit frontontwerp is be\u00efnvloed is onzeker, maar de overeenkomsten zijn opvallend.\nHet brede rondbogige middenveld heeft een labiumverloop in de vorm van een flauw gebogen V. Eronder is een driehoekig paneel aangebracht dat is gedecoreerd met forse S-voluten. Hier is een duidelijke overeenkomst te zien met de tussenvelden bij het hoofdwerkfront in de Ronde Lutherse Kerk. De zijvelden hebben twee etages. Bij de benedenvelden is een variant van de oplossing van het middenveld te zien. Onder de pijpen is ook een driehoekig paneel geplaatst dat nu naar buiten oploopt en is voorzien van een forse S-voluut. Het labiumverloop is dienovereenkomstig. De lijst tussen de etages heeft de vorm van een flauwe hangende boog. Het bovenveld sluit aan de bovenzijde af met een rondboog, zodat de bovenvelden een min of meer ovale vorm hebben.\nDe decoratie is tamelijk rijk. Tussen de onder- en bovenkas loopt een brede gevlochten bladslinger die zich in de basementen van de buitentorens voortzet. Deze basementen zijn driedelig: van boven naar beneden ziet men eerst een klokvormig uitlopend lijst met lotusbladeren, daaronder de reeds genoemde gevlochten band en dan een taps toelopend kapiteel dat associaties wekt met Egyptische lotuskapitelen en dat zijn voortzetting vindt in een tegen de onderkas aangebrachte halfzuil. De basementen van de middentorens die hoger zijn geplaatst hebben vergelijkbare vormen, maar dan plastischer, met grotere contrasten tussen in- en uitzwenkende elementen. Een en ander herinnert sterk aan de decoratie van de torenvoeten bij de Ronde Lutherse Kerk, maar alles is hier uitbundiger.\nTussen de pijpen zijn overal pijlpunten aangebracht, zoals ook bij het orgel in de R.K. St-Jan de Doper (1852) in het naburige Roosendaal (deel 1850-1858, 134-138). De bovenblinderingen van de zijtorens bestaan uit C-ranken in beide hoeken, waaruit een tweede rank voortkomt. Waar beide rankwerken elkaar ontmoeten is een cartouche aangebracht. De bovenblinderingen in de middentorens zijn vergelijkbaar, maar iets minder gecompliceerd. De boogvelden zijn afgebiesd met bladwerk. De bovenlijsten van de zijvelden en de lijst tussen hoofdwerkveld en bovenwerk zijn gedecoreerd met gleuven die een dorisch fries moeten suggereren. Dit heeft wederom zijn equivalent in de Ronde Lutherse Kerk.\nBijzonder rijk is de decoratie van het bovenwerk. De middentoren heeft een basement van ongeveer dezelfde vorm als de middentorens van het hoofdwerk. Aan de bovenzijde zijn daar weelderige bladranken aangebracht met in het midden een cartouche. De torenkap is gedecoreerd met geabstraheerd voluutbladwerk. Boven de zijvelden ziet men slanke ranken die in een sierlijk lijnenspel elkaar doorsnijden. Zeer opmerkelijk zijn de bekroningen van de middentorens. Deze lopen taps naar boven toe en zijn gedecoreerd met weelderige palmetten met krullen. Van de eronder aangebrachte kralenlijsten hangt een draperie af. Naar boven toe ziet men een festoen en vervolgens een ionisch kapiteel. Dit vormt de ondersteuning van een monumentaal hoofdgestel met gebogen fronton dat in het midden een driehoekig afgesloten verhoging bevat waarin koning David met zijn harp troont. Grote C-voluten met fruitslingers flankeren dit luisterrijke geheel. Het basisconcept, de rechthoekige hoofdvorm, is ongetwijfeld neoclassicistisch. Delen van de decoratie zijn dit ook, maar het is toch vooral de nog altijd aanwezige geest van de Barok die dit orgelmeubel zijn onvergelijkbaar joyeuse karakter geeft.",
  "Part08_088Deursen": "Voorzover bekend is dit het eerste orgelfront van dit model dat door het huis Smits is vervaardigd. Het is mogelijk dat Frans Smits II een sterke invloed op dit ontwerp heeft gehad, wat de ongebruikelijke vormgeving zou kunnen verklaren. Een orgel met een vergelijkbaar front is te vinden in de O.L. Vrouwekerk van Mariahout, gebouwd in 1866 voor de toenmalige parochiekerk te Strijp bij Eindhoven. Het is mogelijk dat de schrijnwerker-beeldsnijder Beuijssen, die in deze tijd veel voor Smits werkte, ook de kas van het orgel in Deursen heeft vervaardigd. Hij heeft zich dan wel zeer terughoudend gedragen.\nHet front bestaat uit een hol middenveld met negen pijpen, twee vlakke torens en achterwaarts geronde zijvelden die lager zijn dan de torens. Ten opzichte van de zijvelden zijn de pijpstokken van toren en middenveld hoger geplaatst. Op een bewaard gebleven ontwerptekening ziet men dat alleen bij het middenveld.\nDe torens worden bekroond door frontonsegmenten die blijkens de reeds genoemde ontwerptekening forse engelen hadden moeten dragen. Of deze beelden ooit zijn gemaakt, is niet bekend. Opvallend zijn de zeer forse consoles onder de torens, die de beelden van de engelen eigenlijk als tegenwicht wel nodig zouden hebben gehad. De verdere decoratie is sober. Blinderingen aan de pijpvoeten ontbreken. Boven in het middenveld en de zijvelden ziet men eenvoudige draperie\u00ebn. Bij de zijtorens zijn lambrequins aangebracht. Het paneel onder het middenveld vertoont bebladerde C-voluten die associaties wekken met een ionisch kapiteel.",
  "Part08_089Grootschermer": "Het front van dit orgel is in zijn opbouw vrijwel identiek aan dat van het \u00e9\u00e9n jaar oudere, ook door F.S. Naber geleverde, instrument in het naburige Stompetoren. Het heeft dus drie ronde torens van elk zeven pijpen en gedeelde vlakke tussenvelden met zeven pijpen in elk der beide etages.\nDe decoratie is bij beide orgels verwant, maar toont toch ook belangrijke verschillen. Het gecompliceerde samenstel van voluutvormen dat men in Stompetoren beneden in de middentoren kan zien, heeft in Grootschermer geen equivalent. Hier ziet men in het midden twee op hun rug liggende C-voluten waaruit naar opzij andere voluutvormen voortkomen. De blinderingen aan de pijpvoeten in de zijtorens zijn vrijwel gelijk aan die in Stompetoren: twee gekoppelde C-voluten, met hun opening naar beneden, waaruit zich naar opzij rankwerk ontwikkelt. Opmerkelijk is wat de benedenvelden aan de pijpvoeten te zien geven: de figuur heeft hetzelfde silhouet als die in Stompetoren, maar is anders opgebouwd. In Stompetoren is het een S-rank, in Groot-Schermer is het aan de buitenzijde een C-voluut waaruit naar het midden toe een vlakke lijst voortkomt van een model dat wel met de Duitse term Spange wordt aangeduid. Vrijwel hetzelfde motief ziet men terug bij de tussenlijsten in de velden. Vergelijkbaar is ook het snijwerk boven in de middentoren. Opmerkelijk zijn vooral de bovenblinderingen in de bovenvelden waarin de omtrek van de decoratie op dezelfde plek in Stompetoren te herkennen is. Terwijl het in Stompetoren echter twee dooreen gevlochten S-ranken zijn, is het hier een breed lijstwerk met enige voluutvormen, bladelementen en uitsteeksels dat deze vorm suggereert.\nOok hier ontbreken de Naberkrullen niet. Deze zijn echter minder vloeiend van lijn dan die in Stompetoren en bestaan aan beide zijden telkens uit een S-rank en een C-voluut. In het midden bevindt zich, zoals gebruikelijk, een lier. De vleugelstukken zijn van hetzelfde model als in Stompetoren, maar iets vleziger uitgevoerd. De consoles onder de torens zijn volkomen anders van vorm. Zij bestaan uit twee delen: boven een uitgesproken klassiek acanthusblad en daaronder gestileerd bladwerk. De nadrukkelijke scheiding tussen de twee delen roept de consoles met dubbele bladkransen van vader Naber in herinnering.",
  "Part08_090Harderwijk": "Dit orgel werd gebouwd voor de Remonstrantse Kerk in Den Haag. Flaes diende in 1863 een ontwerptekening in die bewaard is gebleven. Het oorspronkelijke front is verloren gegaan. Wat men thans in Harderwijk ziet is een reconstructie uit 1990.\nDe op de tekening aangegeven ornamentiek is voor een groot deel van het bij Flaes & Br\u00fcnjes gebruikelijke model. Men lette op de bekende S-voluut aan de pijpvoeten bij de velden en op overige blinderingen in de vorm van golfranken. De ruimte tussen de torens is, zoals gebruikelijk, opgevuld met een naar buiten knikkende S-voluut, waarbinnen snijwerk. Dit snijwerk wijkt iets af van dat van de andere Flaes & Br\u00fcnjes-orgels uit deze tijd. Het is tamelijk doorluchtig en vertoont vrij gecompliceerde C- en S-voluten. De krul boven aan de voluut is voorzien van scherp bladwerk. Scherpe vormen karakteriseren ook de consoles onder de torens. Op de torens de gebruikelijke instrumententrofee met lier en twee sterk ingesnoerde vazen.\nUit de tamelijk onduidelijke foto's die van het oorspronkelijke front zijn overgebleven, valt af te leiden dat deze tekening bij de bouw niet volledig is gevolgd. De vormgeving van de consoles onder de torens is namelijk iets anders, minder scherp. Of ook bij het overige snijwerk van de tekening werd afgeweken, is niet meer vast te stellen. Hoe dit zij, bij de reconstructie in 1990 heeft men voor het snijwerk niet de ontwerptekening uit 1863 als uitgangspunt genomen, doch zich gebaseerd op de vormgeving van het ongeveer gelijktijdig gebouwde orgel in de Oostzijderkerk te Zaandam (1863). Voor de daar gehanteerde vormentaal kan naar de beschrijving van het Zaanse orgel in dit boekdeel worden verwezen.\nHet orgel werd in Den Haag afgeleverd zonder bekroningen op de torens. De kerkenraad wilde daarover kennelijk nog wat nadenken. Het orgel heeft echter nooit bekroningen gekregen. In Harderwijk ziet men thans op de middentoren het Nederlandse wapen en op de zijtorens vazen, die echter de sterke insnoering missen die kenmerkend is voor de vazen die Flaes & Br\u00fcnjes plachten aan te brengen.",
  "Part08_091Harlingen": "Dit orgel is in zijn frontopbouw sterk verwant aan dat te Goutum (1865). Het gaat hier dus ook om een orgel met een middentoren met torenvelden, ongedeelde holle tussenvelden met verhoogde frontstokken en ronde zijtorens. Het geheel is echter iets gedrongener; in Goutum hebben de torenvelden drie etages, hier zijn het er maar twee. Zij hebben een tegengesteld labiumverloop, boven naar buiten oplopend, beneden naar buiten aflopend. Ook hier zetten de holle tussenvelden zich in de onderkas voort.\nOok in de decoratie zijn enige verschillen te constateren. Onder de verhoogde frontstokken hier geen drie panelen met diamantkoppen, zoals in Goutum, maar een breed liggend paneel, overigens wel met een diamantkop. Dit element vinden wij ook nog onder de tussenvelden. In het snijwerk overheersen de voluutranken. Onder in de middentoren bestaan de blinderingen uit twee gekoppelde S-ranken; bij de zijtorens ziet men daar aan beide zijden van buiten naar binnen een naar beneden en naar boven geopende C-voluut. Boven in de zijtorens zijn het enigszins vertakte S-ranken die het beeld bepalen. Boven in de middentoren zijn aan beide zijden S-ranken aangebracht, ongeveer zoals in Goutum. De centrale figuur wordt hier echter gevormd door twee ruggelings geplaatste C-voluten, waarvan een gestileerd bladelement vrij diep naar beneden afhangt.\nHet opzetstuk van de middentoren bestaat uit twee gekoppelde S-ranken, waarbinnen zich nog C-voluten met druiventrossen ophouden. Op de zijtorens zijn het twee met hun opening tegen elkaar geplaatste C-voluten, die elk nog een kleinere C-voluut in zich bergen. De vleugelstukken bestaan uit een samenstel van doorzichtige S- en C-ranken met een enkele druiventros.",
  "Part08_092Markelo": "Een wat vreemde eend in de Sallandse bijt, dit orgel met zijn front in rondboogstijl. De orgelmakerij Haupt was gevestigd in Ostercappeln bij Osnabr\u00fcck. Zij was opgericht door Wilhelm Haupt die in 1844 zijn jongere broer Carl in de firma opnam. Sinds 1859 was deze de leider van het bedrijf.\nEen karakteristiek element van de orgels van de firma Haupt is een verlaagde middenpartij. In vele gevallen wordt deze achtereenvolgens geflankeerd door dubbele tussenvelden, hogere zijtorens en soms ook nog door zijvelden. De gebruikte stijlvormen kunnen vari\u00ebren. Zo bezit het in 1847 gebouwde orgel in Venne een front in neogotische trant. Het heeft geen echte torens. In het midden ziet men een torenachtig veld met een kielbogige afsluiting, geflankeerd door dubbele, eveneens kielbogige tussenvelden en twee hoger opgetrokken zijvelden van dezelfde vorm als het middenveld. Opvallend zijn de verhoogde pijpstokken van de tussenvelden. In een ongeveer tien jaar jonger orgel in Hunteburg (1857) ziet men dezelfde opbouw, maar nu in een terughoudende rondboogstijl. De tussenstijlen in de tussenvelden zijn daar verdwenen, maar het labiumverloop heeft visueel nog het effect van een verdubbeling. Dit orgel is nog voorzien van holle zijvelden. Het verschil in hoogte van de frontstokken is hier nog uitgesprokener.\nHet orgel in Markelo is veel groter dan de beide hiervoor genoemde instrumenten. Het heeft een onderfront voor het Onderpositief. Verder is het veel plastischer van opbouw doordat het is voorzien van ronde torens.\nDe middenpartij bevat twee etages, waarvan de onderste het hoogst is. In vormgeving en indeling zijn zij vrijwel identiek. Een belangrijk beeldbepalend element is de gedeelde middentoren, die in het benedenfront verder naar beneden doorloopt dan de tussenvelden. Deze velden worden in beide etages afgesloten door een brede rechte lijst, die bij beide etages overgaan in de gebogen kappen van de middentoren. De voor het neoclassicisme kenmerkende blokvorm spreekt bij dit orgel heel sterk. De middenpartij wordt stevig omarmd door twee forse zijtorens. Ter weerszijden van deze torens zet de orgelkas zich nog voort. Van een insnoering van boven- naar onderkas is geen sprake, zodat het pijpenfront welhaast de indruk maakt te zijn opgesloten in een forse blokvormige gesloten kast.\nDe hier gehanteerde rondboogstijl bevat zowel neoclassicistische als romaniserende componenten, terwijl de neogotiek zich ook niet geheel onbetuigd laat. Neoclassicistisch is, zoals reeds bleek, de hoofdvorm. Ook de opmerkelijke hangende slingers naast de zijtorens komen daar vandaan, terwijl de wat grof uitgevallen consoles onder de torens ook in dat kader kunnen worden geplaatst. De rondbogen van de tussenvelden, die worden gedragen door gedraaide kolommetjes met bladkapitelen, zijn een romaniserend element. De toten aan de bogen en de Franse lelies aan de pijpvoeten, elementen die ook in de torens zijn aangebracht, zijn weer gotisch van inspiratie. Dat geldt ook voor de gedrukte kielboog die de twee bogen in de bovenetage verbindt: een laatgotisch element. Het snijwerk op de kas bestaat uit eenvoudige S-voluutvormen.\nMet dit wat uitheemse orgel heeft Nederland niet alleen een waarschijnlijk zeldzaam geworden specimen van het werk van de orgelmakerij Haupt binnen zijn grenzen, maar ook een belangwekkend voorbeeld van een orgelkas in de op het neoclassicisme gebaseerde rondboogstijl.\n\nLitteratuur\nBart van Buitenen, \u2018Het Carl Haupt-orgel (1863) te Markelo\u2019. De Orgelvriend, 39/12 (1997), 8-11.\nJan Jongepier, Het Haupt-orgel in de Hervormde kerk te Markelo. Publicatie Stichting tot behoud van het Nederlandse Orgel, 45 (1996).\nKerkelijke Courant, 18/22 (1864).\nM.H. van \u2019t Kruijs, Verzameling van Disposities der verschillende Orgels in Nederland. Rotterdam, 1885, 152.\nHet Orgelblad, 3/9 (1960).\nWinfried Schlepphorst, Der Orgelbau im westlichen Niedersachsen. 1. Orgeln und Orgelbauer im ehmaligen Niederstift M\u00fcnster sowie in den Grafschaften Lingen und Bentheim. Kassel, 1975, 56-57.\nMaarten Seijbel, Orgels in Overijssel. Sneek, Z.j. [1965], 87-88.\nWinfried Topp, \u2018Der Orgelbau im Kirchenkreis Melle\u2019, Acta Organologica, 15 (1981), 9-36.",
  "Part08_093Meijel": "De kas van dit orgel werd vervaardigd door het atelier van de Gebroeders Goossens te 's-Hertogenbosch. Dit atelier, dat voor veel kerken altaren, preekstoelen en dergelijke leverde, maakte ook orgelkassen, behalve voor de Gebroeders Franssen ook voor Vollebregt.\nHet oudste bekende orgelfront van dit type vervaardigde het atelier Goossens in 1860 voor het Vollebregt-orgel in de R.K. kerk in Berlicum. Dit orgel werd in 1944 verwoest. Het thans te Meijel aanwezige orgelfront uit Lieshout is van het orgel in Berlicum bijna een dubbelganger.\nWij zien een zevendelige opbouw met drie ronde torens, tussenvelden en geronde zijvelden. Opvallend is vooral de behandeling van de tussenvelden. Deze zijn enigszins hol, maar hebben wel rechte onderlijsten. In hun benedendeel bevatten zij een nis met een staande engelenfiguur en in het bovendeel een pijpveld met horizontaal labiumverloop. Dit geheel wordt geflankeerd door aan beide zijden twee pijpen. Bij het oudere orgel in Berlicum waren het er drie. De oorsprong van dit motief is niet duidelijk. Pijpvelden die gedeeltelijk werden ingenomen door beeldhouwwerk waren al eerder in de 19e eeuw toegepast, bijvoorbeeld bij de vrijwel zeker door Louis Veneman vervaardigde orgelkas in Leimuiden (1856, deel 1850-1858, 298-299), maar vormgeving en stijl zijn daar verder heel anders. Laten wij daarom vooreerst de Gebroeders Goossens de eer geven dit boeiende element te hebben uitgedacht. De engelen zijn beide druk aan het musiceren, de linker bespeelt de triangel, de rechter heeft twee bekkens in de handen. Op hun voetstukken zijn twee gekoppelde C-voluten aangebracht. Boven de beeldnis bevinden zich eveneens twee gekoppelde C-voluten; zij hebben aan de benedenzijde van het erboven geplaatste pijpenveldje hun pendant. De gehele tussenpartij wordt afgesloten door een hoog op de torens aanzettende lijst, waaronder C-voluten zijn aangebracht. Op elk der lijst zit een musicerende putto, links met een traverso, rechts met een trompet.\nVan grote betekenis voor de visuele indruk van het orgel zijn de forse consoles onder de torens en zijvelden. Bij de torens zijn deze gedecoreerd met cartouches, omgeven door twee bebladerde C-voluten. Aan de zijkanten krult het bladwerk om op een manier die herinnert aan een ionische voluut. Ook parelkettingen behoren tot het decoratieve repertoire. Onder de zijvelden is een forse C-voluut te zien. Deze consoles hebben onder de tussenvelden een tegenhanger in fraaie opengewerkte panelen met een uit bebladerde C-voluten opgebouwde figuur. De voetlijsten van de torens en zijvelden springen sterk naar voren, terwijl de pijpstokken daarboven ook nog eens verhoogd zijn. Van de weeromstuit zijn de blinderingen aan de pijpvoeten vrij bescheiden van omvang. Zij bestaan uit S-ranken die in het midden bij twee gekoppelde C-voluten bijeenkomen. Bij de middentoren vormen deze een soort cartouche.\nDe bovenblinderingen in de torens bestaan uit twee C-ranken, die bij de middentoren samenkomen bij twee gekoppelde C-voluten; deze ontbreken bij de zijtorens. Bij de zijvelden ziet men twee gekoppelde C-voluten. In de kappen van torens en zijdelen ziet men van beneden naar boven eerst een voluutrank en daarboven bladwerk, dat zich langs de zijkant van de kas voortzet.\nDe vleugelstukken beginnen boven met een vlak uitgerekte C-voluut, dan volgt een forse S-rank en het geheel culmineert beneden in een weelderige bebladerde C-voluut waarin muziekinstrumenten zijn ondergebracht. Op de middentoren een zittende koning David met harp, op de zijtorens bazuin blazende engelen.",
  "Part08_094Muntendam": "Uitgangspunt van dit frontconcept is het type Akkrum (1856, deel 1850-1858, 272-274), een vijfdelig model met ronde torens, gedeelde holle tussenvelden en geronde gedeelde zijvelden, dat enige jaren eerder nog was toegepast in de Pepergasthuiskerk in Groningen (1862). Omdat in Muntendam een relatief groot instrument moest worden ondergebracht in een tamelijk lage kerk, moest de orgelmaker zijn instrument in de breedte uitbouwen. Hij deed dit door twee extra velden toe te voegen. In feite gebruikte hij daarbij het schema van de benedenfronten van zijn orgels in Smilde (1841, deel 1840-1849, 87-89) en Garmerwolde (1851, deel 1850-1858, 80-82).\nWij zien dus een ronde middentoren en dan dubbele gedeelde tussenvelden. De binnenvelden hebben beneden een naar buiten oplopende labiumlijn en boven een ongeveer recht verloop. De tussenlijsten lopen naar buiten af. Bij de buitenvelden ziet men in de beneden etage naar buiten aflopende labia en in de boven etage naar buiten oplopende labiumlijnen; de vorm van de tussenlijsten is daarmee in overeenstemming. De tussenlijsten van de binnenvelden zetten iets hoger aan dan die van de buitenvelden. De tussenpartij herinnert dus zeer sterk aan Smilde. Het voornaamste verschil is dat de beide velden aan de bovenzijde worden afgesloten door een schuin verlopende bladslinger. Ook het labiumverloop in het bovenste binnenveld wijkt af. Verder zijn de overeenkomsten echter opvallend.\nDat het frontconcept van Smilde en Garmerwolde werkelijk aan het front in Muntendam ten grondslag heeft gelegen, kan nader worden aangetoond door de grote overeenkomst in de decoratie. De wat spinachtige bladranken met bloemrozet die bij beide genoemde orgels zijn te vinden en door Van Oeckelen al enige tijd vrijwel niet meer werden toegepast, vindt men hier in enige varianten terug, gedeeltelijk gecombineerd met draperie\u00ebn.\nBoven in de zijtorens ziet men bladranken met rozetten, waaruit zes elementen afhangen waarin men een gestileerde versie van de draperietjes van de beneden middentoren van Beerta (1862) en de boven middentoren van het Groningse Pepergasthuis herkent. Dit element gaat terug op Van Oeckelens orgelbouw-premi\u00e8re in Strijen uit 1840 (deel 1819-1840, 406-409). Onder in de middentoren ziet men vrij grof uitgevoerde gestileerde bladelementen. De overige blinderingen bestaan uit S-ranken. Op de stijlen de in deze tijd gebruikelijke opgelegde lijstwerken met driepasboogjes aan de bovenzijde. De gesloten vleugelstukken zijn hier opvallend breed en vertonen de gebruikelijke Van Oeckelen-krul. Op de middentoren een lier en op de zijtorens de welbekende adelaars, die hier geen bladslingers hoeven op te houden. Deze werden namelijk in 1964 verwijderd.",
  "Part08_095Noorddijk": "Een sterk in hoogte gereduceerde en in breedte uitgedijde versie van het orgelfront in de Groningse Pepergasthuiskerk (1862). De geringe hoogte van de kerk maakte dit nodig. Het bovenwerk moest hier zelfs achter het hoofdwerk worden geplaatst. Consequenties van een en ander waren dat de middentoren ongedeeld werd uitgevoerd en dat de tussenvelden tweedelig zijn in plaats van driedelig. Ook zijn zij veel breder dan in Groningen. Dat geldt ook, zij het in mindere mate, voor de wel gedeelde zijvelden.\nOok hier zijn de brede naar beneden aflopende tussenlijsten in de tussenvelden een belangrijk element in het ontwerp. De naar buiten oplopende labiumlijnen van beide etages van de velden zijn hiermee in contrast. De tussenlijsten in de zijvelden hebben hier een grotere breedte gekregen dan in Groningen. De stijlen tussen torens en velden hebben, zoals gebruikelijk bij Van Oeckelen in deze jaren, extra reli\u00ebf gekregen door opgelegde lijsten die aan de bovenzijde een driepasboogje vertonen.\nNiet alle snijwerk is bewaard gebleven. Bij het resterende werk ziet men verschillende elementen die ook in Groningen zijn aan te treffen, maar zij zijn wel anders over het orgelfront verdeeld. Zo vindt men de ionisch aandoende krullen met afhangende plooien die in het Pepergasthuis boven in de middentoren zijn te zien, hier terug boven in de zijtorens. De naar elkaar geopende voluten die in Groningen de zijtorens sieren, ziet men hier juist in de middentoren. Wat men in Groningen niet vindt, zijn bladtakken, zoals Van Oeckelen die in zijn oudere werk veelvuldig toepaste. In Middelstum (1863) ziet men ze al een beetje terugkomen, maar In Noorddijk maken zij een triomfantelijke rentr\u00e9e. Men vindt ze in verschillende varianten aan de pijpvoeten in de onderste tussenvelden en bij de scheidingslijsten in de zijvelden. Voor het overige zijn het vooral S-ranken die het beeld bepalen. De tussenvelden worden aan de bovenzijde weer afgesloten door de inmiddels bijna standaard geworden plantenslingers. Op de middentoren, waarvoor nog een uitsparing in het plafond moest worden gemaakt, enige bloemranken. Bij de grote breedtewerking passen ook de zeer breed uitgevallen vleugelstukken met de voor Van Oeckelen karakteristieke S-krul. De twee muziekinstrumententrofee\u00ebn moeten aanvankelijk gewoon op de zijtorens hebben gestaan. Ten in 1894 het huidige stucplafond werd aangebracht, was er op de zijtorens geen plaats meer voor. De trofee\u00ebn werden toen op een zeer inventieve manier tegen de zijwanden van de kas aangebracht, waardoor de breedtewerking van dit curieuze front nog is versterkt.",
  "Part08_096Oosterhesselen": "Een bescheiden orgel met een eenvoudig vijfdelig front, bestaande uit een ronde middentoren, vlakke gedeelde tussenvelden en ronde zijtorens. De pijpen in de benedenvelden hebben een V-vormig labiumverloop; die in de bovenvelden lopen naar buiten op. Iets dergelijks vinden wij ook bij het thans opgeslagen orgel uit de Westerkerk in Leeuwarden uit 1847 en het daaraan gedeeltelijk ontleende orgelfront in Hoogkerk uit 1848 (deel 1840-1849, 332-334).\nHet benedenste pijpveld wordt aan de bovenzijde afgesloten door een flauw gebogen lijst die aan de pijpvoeten in het bovenveld een omgekeerd pendant heeft. Tussen deze gekoppelde booglijsten is enig spaarzaam snijwerk aangebracht. De bijbehorende blinderingen volgen het verloop van genoemde lijsten.\nHet snijwerk is nogal fors van uitvoering. Men lette op de blinderingen beneden in de torens: aan de zijkanten uitermate fors bladwerk met granaatappels, waarbij zich naar het midden toe naar beneden geopende C-voluten aansluiten. Boven in de middentoren ziet men rijke bladranken die zich op allerlei manieren vertakken. In de zijtorens aan de pijpuiteinden ziet men aan beide zijden een bebladerde C-voluut met vertakkingen. In de velden zijn het voornamelijk voluutranken die het beeld bepalen; alleen boven in de bovenvelden is een bladtak het overheersende motief. De vleugelstukken zijn ook nogal fors van uitvoering: zoals bij de Van Dams gebruikelijk, gekoppelde S-ranken. De opzetstukken op de toren hebben gekoppelde, naar elkaar geopende C-voluten als basismotief.",
  "Part08_097Purmerend": "In 1864 bouwde Witte twee vrijwel identieke instrumenten met ook bijna gelijke kassen voor de Hervormde Kerk te Rijsoord en de Doopsgezinde Kerk te Purmerend. Eerstgenoemd orgel is het oudste van de twee.\nDe fronten van beide orgels verschillen alleen in de vormgeving van de galerij en de onderbouw. Zij zijn verwant aan de orgels van het type Leiden, Remonstrantse Kerk/Bunschoten, en vertonen een driedelige blokvormige opbouw met verhoogde middenpartij. Dit frontmodel verschijnt hier echter voor het eerst in een rondboog-variant en daar rijst direct een probleem. Waarom werd in Rijsoord voor de rondboogstijl gekozen? De vormgeving van dit eenvoudige in 1832 gebouwde kerkje gaf daar eigenlijk geen aanleiding toe. Geheel anders was dat in Purmerend. Niet alleen was de in 1862 gebouwde kerk een uitgesproken voorbeeld van rondboogstijl, maar haar architect J. Dorland wordt in contemporaine bronnen zelfs als ontwerper van de orgelkas genoemd. Als het orgel in Purmerend het oudste van de twee zou zijn geweest, was de verklaring eenvoudig. Waarschijnlijk moet men zich de gang van zaken als volgt voorstellen. Het staat vast dat kort na de voltooiing van de kerk in Purmerend reeds werd overlegd over de mogelijke bouw van een orgel. De kerkarchitect Dorland kan toen reeds in overleg met Witte een kasontwerp hebben gemaakt in overeenstemming met de bouwtrant van de door hem gebouwde kerk. Toen Witte kort daarop opdracht kreeg voor een orgel in Rijsoord heeft hij gemeend dat het ontwerp van Dorland met enige ondergeschikte aanpassingen ook daarvoor goed bruikbaar was. Toen enige tijd later de definitieve opdracht voor Purmerend volgde, werd het concept van Dorland alsnog op de daarvoor oorspronkelijk bestemde plaats verwezenlijkt. In dit geval is dus het concept van Purmerend ouder dan dat van Rijsoord, terwijl het met de instrumenten zelf precies omgekeerd is.\nDe opbouw is dus driedelig en omvat drie rondbogige velden met V-vormig labiumverloop. De neogotische wimberg van het model Leiden/Bunschoten is hier vervangen door een fronton met een rondboogfries in de zwikken. In het eigenlijke fronton ziet men een rozet met vierpas, een gotisch motief, geflankeerd door twee driehoekige elementen met naar het rozet toe holle zijden. In de zwikken van de zijvelden ziet men onregelmatige vierhoeken met ook weer een vierpas. Zij flankeren een midden boven het boogveld aangebrachte palmet, een klassiek element. Men kan hier heel goed zien dat de rondboogstijl hier in hoofdzaak is opgevat als een ontwikkeling van het neoclassicisme. Het is interessant om dit front te vergelijken met het slechts twee jaren jongere orgel in de Oud-Katholieke Kerk in Schiedam, waar de rondboogstijl een veel sterkere romaniserende inslag krijgt. Een klassiek element wordt nog gevormd door ingekaste stijlen met rozet en een kapiteelachtige impost, uiteindelijk uitlopend in een soort pinakels, die weer een gotische noot in het geheel brengen. Bij een (neo)classicistische manier van denken, past dan weer dat men de overgang tussen middendeel en lagere zijdelen verzacht door het aanbrengen van een soort voluten, zoals men die ook bij renaissance en barokke kerkgevels kan aantreffen. Deze krijgen hier echter een merkwaardige uitstulping die eindigt in een Franse lelie, een gotisch element dat ter weerszijden van de middenpinakel terugkeert.\nDe orgelfronten in Purmerend en Rijsoord zijn identiek, op hun onderbouw na. In Purmerend ziet men daar panelen met een enigszins gotiserende ruitvormige decoratie, terwijl de borstwering van de galerij oorspronkelijk was voorzien van opengewerkte neogotische boogjes. In Rijsoord is de borstwering gesloten en achterwaarts gebogen. Zij sluit beneden af met een brede geprofileerde lijst die ook onder de orgelkas doorloopt.",
  "Part08_098Rijsoord": "In 1864 bouwde Witte twee vrijwel identieke instrumenten met ook bijna gelijke kassen voor de Hervormde Kerk te Rijsoord en de Doopsgezinde Kerk te Purmerend. Eerstgenoemd orgel is het oudste van de twee.\nDe fronten van beide orgels verschillen alleen in de vormgeving van de galerij en de onderbouw. Zij zijn verwant aan de orgels van het type Leiden, Remonstrantse Kerk/Bunschoten, en vertonen een driedelige blokvormige opbouw met verhoogde middenpartij. Dit frontmodel verschijnt hier echter voor het eerst in een rondboog-variant en daar rijst direct een probleem. Waarom werd in Rijsoord voor de rondboogstijl gekozen? De vormgeving van dit eenvoudige in 1832 gebouwde kerkje gaf daar eigenlijk geen aanleiding toe. Geheel anders was dat in Purmerend. Niet alleen was de in 1862 gebouwde kerk een uitgesproken voorbeeld van rondboogstijl, maar haar architect J. Dorland wordt in contemporaine bronnen zelfs als ontwerper van de orgelkas genoemd. Als het orgel in Purmerend het oudste van de twee zou zijn geweest, was de verklaring eenvoudig. Waarschijnlijk moet men zich de gang van zaken als volgt voorstellen. Het staat vast dat kort na de voltooiing van de kerk in Purmerend reeds werd overlegd over de mogelijke bouw van een orgel. De kerkarchitect Dorland kan toen reeds in overleg met Witte een kasontwerp hebben gemaakt in overeenstemming met de bouwtrant van de door hem gebouwde kerk. Toen Witte kort daarop opdracht kreeg voor een orgel in Rijsoord heeft hij gemeend dat het ontwerp van Dorland met enige ondergeschikte aanpassingen ook daarvoor goed bruikbaar was. Toen enige tijd later de definitieve opdracht voor Purmerend volgde, werd het concept van Dorland alsnog op de daarvoor oorspronkelijk bestemde plaats verwezenlijkt. In dit geval is dus het concept van Purmerend ouder dan dat van Rijsoord, terwijl het met de instrumenten zelf precies omgekeerd is.\nDe opbouw is dus driedelig en omvat drie rondbogige velden met V-vormig labiumverloop. De neogotische wimberg van het model Leiden/Bunschoten is hier vervangen door een fronton met een rondboogfries in de zwikken. In het eigenlijke fronton ziet men een rozet met vierpas, een gotisch motief, geflankeerd door twee driehoekige elementen met naar het rozet toe holle zijden. In de zwikken van de zijvelden ziet men onregelmatige vierhoeken met ook weer een vierpas. Zij flankeren een midden boven het boogveld aangebrachte palmet, een klassiek element. Men kan hier heel goed zien dat de rondboogstijl hier in hoofdzaak is opgevat als een ontwikkeling van het neoclassicisme. Het is interessant om dit front te vergelijken met het slechts twee jaren jongere orgel in de Oud-Katholieke Kerk in Schiedam, waar de rondboogstijl een veel sterkere romaniserende inslag krijgt. Een klassiek element wordt nog gevormd door ingekaste stijlen met rozet en een kapiteelachtige impost, uiteindelijk uitlopend in een soort pinakels, die weer een gotische noot in het geheel brengen. Bij een (neo)classicistische manier van denken past dan weer dat men de overgang tussen middendeel en lagere zijdelen verzacht door het aanbrengen van een soort voluten, zoals men die ook bij renaissance en barokke kerkgevels kan aantreffen. Deze krijgen hier echter een merkwaardige uitstulping die eindigt in een Franse lelie, een gotisch element dat ter weerszijden van de middenpinakel terugkeert.\nDe orgelfronten in Purmerend en Rijsoord zijn identiek, op hun onderbouw na. In Purmerend ziet men daar panelen met een enigszins gotiserende ruitvormige decoratie, terwijl de borstwering van de galerij oorspronkelijk was voorzien van opengewerkte neogotische boogjes. In Rijsoord is de borstwering gesloten en achterwaarts gebogen. Zij sluit beneden af met een brede geprofileerde lijst die ook onder de orgelkas doorloopt.",
  "Part08_099WarmenhuizenHerv": "Een voorbeeld van een grootschalige toepassing van het standaard Knipscheer-front uit de jaren zestig, hier voor een tweemanuaals orgel van veertien registers. Wij zien hier wederom een vijfdelige opbouw van een ronde middentoren met zeven pijpen, gedeelde tussenvelden met schuine tussenlijsten en ronde zijtorens, nu eens niet met vijf, maar met zeven pijpen. De tussenvelden bevatten  in beide etages negen pijpen met tegengesteld labiumverloop.\nDe decoratie is typerend voor het werk van Knipscheer in deze jaren en bestaat uit vrij grof uitgevoerd snijwerk. Boven de tussenvelden een S-rank, zoals die ook te zien is in onder meer Nijbroek (1861) en Baambrugge (1863). Boven in de torens eenvoudige C-ranken. Tussen de etages van de velden smalle lijsten met aan beide zijden langgerekte gekoppelde S-ranken. Aan de pijpvoeten zien wij een variant op het snijwerk van Nijbroek en Baambrugge. In de hoeken ranken, in het midden krakelingachtige voluutvormen. De vleugelstukken met hun aan een vioolsleutel herinnerende S-ranken zijn van het voor Knipscheer gebruikelijke model. De vertrouwde beeldjes van David en twee bazuin blazende engelen zijn hier ook te vinden.\nDe aandacht verdient nog de orgelgaanderij. Boven de zuilen is deze voorzien van zeer verfijnd neoclassicistisch snijwerk. De kapitelen daarentegen geven een uiterst boeiende en eigenzinnige interpretatie van een gotisch koolbladkapiteel te zien.",
  "Part08_100Westwoud": "Het grootste en monumentaalste orgel van Lodewijk Ypma, met een kas vervaardigd door Louis Veneman. Veneman is overigens waarschijnlijk niet de bedenker van het frontconcept. Hij kan het hebben uitgewerkt en het staat vast dat hij het heeft uitgevoerd, maar het basisconcept stamt vermoedelijk toch van Ypma.\nOpvallend is natuurlijk in de eerste plaats dat het orgel is voorzien van een loos rugwerk, voorzover bekend het enige voorbeeld hiervan in Ypma's oeuvre. Het hoofdwerkfront is ontwikkelingshistorisch het belangrijkste. Het rugwerkfront is hiervan afgeleid. Het hoofdwerk heeft een zevendelige frontopbouw. Het omvat een gedeelde middentoren, waarvan het benedendeel geen pijpen bevat, maar een beeld van koning David met harp. Dan volgen twee ongedeelde achterwaarts gerichte holle velden, welker bovenlijsten \u00e9\u00e9n geheel vormen met de kap van de middentoren. Deze velden zetten lager aan het bovendeel van de middentoren aan. Dan volgen twee eveneens ongedeelde velden met een minder sterke holling, die weer lager aanzetten en ten slotte zijn daar dan nog de twee ronde zijtorens die ook weer lager aanzetten. De onderlijsten van de verschillende frontdelen liggen dus niet op \u00e9\u00e9n lijn, maar in een trapvorm.\nHet loze rugwerk is vijfdelig en heeft ook weer een gedeelde ronde middentoren, waarvan het benedendeel als beeldnis is behandeld en een beeld van Caecilia bevat. Verder zien wij holle tussenvelden en ronde zijtorens. Over de tussenvelden valt nog een bijzonderheid te melden. Zij sluiten direct aan bij de zijstijlen van de middentoren, waardoor de zijwanden daarvan uit pijpen bestaan. Dit verklaart de sterke, onregelmatig verlopende holling.\nDe middentoren van het hoofdwerk bevat elf pijpen, die van het rugwerk dertien. De zijtorens van het hoofdwerk hebben de gebruikelijke zeven pijpen, die van het rugpositief elf. De labia in de velden van het hoofdwerk lopen naar het midden af, die in het rugpositief hebben een flauw opwaarts verloop.\nWij keren terug naar het hoofdwerk. Wat het meest opvalt, is de behandeling van de binnenvelden, die in feite deel uitmaken van de middentoren. Een dergelijke oplossing roept direct herinneringen op aan de fronten van het huis Van Dam, die, te beginnen met hun orgel in Tjerkwerd (1851, deel 1850-1858, 102-104), torens met torenvelden regelmatig toepasten.\nGaat het frontconcept van Westwoud dan voor een belangrijk deel op Van Dam terug? Om deze vraag te beantwoorden, is het nodig wat verder in de geschiedenis van het huis Ypma terug te gaan en wel naar 1849. Uit dat jaar dateert een frontontwerp voor de St-Teresia in Den Haag, gesigneerd door D. Ypma. Gezien de zeer gedetailleerd weergegeven decoratie is het enigszins twijfelachtig of deze tekening werkelijk van zijn hand is, maar ons interesseert vooral de hoofdlijn. Wij zien een gedeelde middentoren, die in feite driedelig is, drielobbig zou men kunnen zeggen. Van zijvelden kan men eigenlijk niet spreken, want tussenstijlen ontbreken. Het plan kwam niet tot uitvoering, maar in 1853 vervaardigde  Dirk Ypma een orgel voor de R.K. Kerk te Medemblik dat in 1905 verhuisde naar de Gereformeerde Oude Grachtkerk in Haarlem en sinds de afbraak van dat gebouw in 1920 spoorloos is. Een bewaard gebleven, helaas tamelijk onduidelijke foto toont een vereenvoudigde versie van het Haagse ontwerp, ook met een gedeelde middentoren, waarbij merkwaardig genoeg de bovengeleding veel smaller is dan de benedengeleding. De bovengeleding was vrijwel zeker ook voorzien van velden, vermoedelijk niet bol, zoals bij het Haagse ontwerp, maar hol, zoals de Van Dams dat ook deden. Waarschijnlijk kunnen wij het front van dit orgel beschouwen als de directe voorloper van Westwoud.\nVermoedelijk moeten wij ons de zaak als volgt voorstellen. Zowel de Ypma's als de Van Dams hebben omstreeks 1850 ge\u00ebxperimenteerd met de vormgeving van de middenpartijen van hun orgels. De Van Dams hebben hun idee\u00ebn al vrij vroeg in de praktijk kunnen brengen, maar van de plannen van Dirk Ypma kwam door zijn vroege dood niet veel terecht. Zijn broer Lodewijk heeft er op voortgeborduurd en de idee\u00ebn van Dirk gecombineerd met de oplossingen van de Van Dams.\nDe uitwerking van het ontwerp is van de hand van Veneman, met name de decoratie. Deze toont dat Veneman de barokke vormentaal zeer goed beheerste, maar er zijn ook gotiserende elementen te vinden, met name de tootlijsten aan de pijpvoeten bij de velden en torens van zowel hoofdwerk als rugpositief. Men vindt een dergelijke decoratie overigens ook bij het eerder genoemde ontwerp voor de St-Teresia in Den Haag, wat zou kunnen betekenen dat Veneman ook daarbij betrokken is geweest.\nDe stijlen zijn alle getransformeerd tot slanke zuilen met corinthische kapitelen. Direct boven hun voetstukken worden zij omkransd door acanthusbladeren, waarboven cannelures zijn aangebracht. Het grootste deel van de zuilen is echter glad en alleen voorzien van een enkele ring.\nDe torenblinderingen bij het hoofdwerk bestaan uit twee uit het midden vertrekkende slanke S-ranken waaruit diverse C-voluten zich losmaken. In de torenvelden ziet men een gecompliceerd samenstel van elkaar doorsnijdende voluutvormen. In de zijtorens eveneens voluutvormen, verwant aan die in de middentoren, maar iets anders gecomponeerd en verrijkt met parelsnoeren. De torenkappen zijn elk gedecoreerd met een gevleugeld engelenkopje en met golfranken. De tussenvelden worden afgesloten door een smalle ingezwenkte lijst met golfranken met bloemrozetten en druiventrossen eronder en met bloemenslingers erboven. De voetlijsten van de zijtorens zijn voorzien van een golfrank-decoratie met rozetten; eronder bevinden zich consoles met bladornament. Onder de middentoren een soffiet met twee engelenkopjes. Aandacht verdient ook nog het fraaie snijwerk boven de klaviatuur: drie opengewerkte panelen, die aan de zijkant met rijke bebladerde S-voluten, die in het midden met een bladomrankte lier.\nDe decoratie in het loze rugwerk volgt hetzelfde stramien. In de blindering boven in de middentoren zien wij een gevleugeld engelenkopje, zoals bij het hoofdwerk in de torenkappen is aangebracht. Hier bevatten de torenkappen alleen virtuoze golfranken. De voluutvormen in de zijtorens lijken op die in de hoofdwerktorens, maar de voluutkrullen zijn hier naar beneden geopend en niet naar boven, zoals bij het hoofdwerk. Ook hier parelsnoeren en bovendien druiventrossen. Boven de velden wederom smalle ingezwenkte lijsten. Ook hier S-voluten met druiventrossen eronder en bloemenslingers erboven. De zijtorens hebben voetstukken in de vorm van vazen met oren in de vorm van een S-voluut met uitsteeksel in het midden. Op de middentoren een door twee putti vastgehouden cartouche met het opschrift cantate Domino canticum novum en onder de middentoren van het positief een tegenhanger met daarop laudate eum in chordis et organo.",
  "Part08_101Abbekerk": "Dit orgel lijkt uiterlijk sterk op dat in de Hervormde Kerk te Warmenhuizen (1864). Ook hier een ronde middentoren met zeven pijpen, gedeelde vlakke tussenvelden met schuine tussenlijsten en ronde zijtorens, hier weer met vijf pijpen. Het aantal pijpen in de velden is eveneens geringer dan in Warmenhuizen: daar negen, hier zeven.\nOok de decoratie vertoont bij beide orgels grote overeenkomsten. Boven de tussenvelden een forse S-rank en bij de scheiding van de etages een smalle lijst met aan beide zijden langgerekte gekoppelde S-ranken. Boven in de torens gestileerd rankwerk met voluten. Aan de pijpvoeten overheersen eveneens de voluten. In de zijtorens ziet men weer S-voluten die enigszins herinneren aan een ionisch kapiteel, zoals in de Hervormde Kerk te Nijbroek (1861). Bij de middentoren is de figuur vergelijkbaar, maar zijn de voluten omgedraaid. Op die manier cre\u00ebert de ontwerper, bij een gelijkblijvende hoofdvorm, toch kleine variaties. De vleugelstukken zijn van het voor Knipscheer in deze tijd gebruikelijke model. Dat geldt ook voor de bebladerde consoles onder de torens. De bekroningen van de torens wijken echter af van wat voor deze orgelmaker gebruikelijk is. Boven de middentoren ziet men een door een lauwerkrans omgeven schild met daarop tekst en muziek van Psalm 150 en op de zijtorens een toorts waartegen met een lint kruiselings blaasinstrumenten zijn aangebracht. Waarschijnlijk zijn deze versieringen ouder dan het orgel zelf.",
  "Part08_102Aduard": "Een typisch Engels Victoriaans orgel. Instrumenten van dit type werden vrijwel altijd opgesteld in een ruimte naast het priesterkoor, een praktijk die in de tweede helft van de 19e eeuw in de Anglicaanse kerk algemeen in gebruik kwam. Aangezien het kerkgedeelte waar het orgel moest komen, in de regel geheel door het orgelwerk werd gevuld, achtte men een omsluitende kas niet meer noodzakelijk. Het uit een kerk in Yorkshire afkomstige orgel in Aduard heeft dan ook alleen maar een onderkas. Om de orgels toch een zekere visuele presentie te verschaffen, werden op de pijpen vaak decoratieve beschilderingen aangebracht. Dit is ook bij het orgel in Aduard het geval.",
  "Part08_103Cornwerd": "Het front van dit orgel is vrijwel identiek aan dat te Goutum (1865). Ook hier dus een orgel met ongedeelde middentoren met driedelige torenvelden, ongedeelde holle tussenvelden met verhoogde frontstokken en ronde zijtorens. De holling van de tussenvelden zet zich in de onderkas voort.\nDe decoratie is eveneens identiek aan die in Goutum, inclusief de onder de verhoogde frontstokken bij de tussenvelden aangebrachte drie paneeltjes met diamantkoppen. Onder in de middentoren is weer een samenstel van C-voluten te zien met een soort Franse lelie in het midden. Boven in deze toren ziet men een tweetal S-ranken, elk met een bloem en een druiventros. De staande en op zijn rug liggende C-voluut die men in Goutum onder in de zijtorens kan aantreffen, hebben beide hier hun equivalent. Boven in de torens zijn het wederom C-voluten met daaruit voortspruitend bladwerk die de toon aangeven. De consoles onder de torens hebben het gebruikelijke Van Dam model met bladwerk en granaatappels.\nDe opzetstukken zijn ook volkomen identiek aan die in Goutum: op de middentoren twee rug aan rug geplaatste C-voluten, waaruit zijwaarts rankwerk voortkomt, met daarin diverse blaasinstrumenten en een lier als bekroning. Op de zijtorens ook weer de in hun omhelzing opgaande rug aan rug geplaatste voluutparen.\nEen identieke tweeling als Goutum/Cornwerd hebben wij tot dusverre in het oeuvre van de Van Dams niet aangetroffen.",
  "Part08_104Deinum": "Het front van dit orgel is bijna een tweelingbroer van dat te Scharnegoutum uit 1861. Ook hier een vijfdelige opzet met gedeelde ronde middentoren met brede tussenlijst, gedeelde holle velden met brede naar buiten oplopende tussenlijsten, en ronde zijtorens. Ook zetten de tussenlijsten in de velden lager aan dan de tussenlijst in de middentoren. Het voornaamste verschil betreft het labiumverloop in de tussenvelden. In Scharnegoutum is dit tegengesteld, in Deinum enigszins parallel.\nOok de decoratie is anders van karakter. Wij treffen hier wel vergelijkbare vormen aan, maar het geheel heeft een transparantere werking. Dit valt vooral op bij het snijwerk aan de pijpuiteinden in de torens. Men ziet daar twee uit de hoek zich ontwikkelende S-ranken, met een slakkenhuismotief, die in het midden bij een eenvoudig lelie-achtig ornament bijeen komen. Aan de pijpvoeten in de middentoren zien wij een combinatie van C-voluten, met hun opening naar beneden en naar boven. In de zijtorens ziet men op dezelfde plaats reeksen S-voluten. Zo ook bij de tussenlijsten in de velden. Ook hier weer modillons in de torenkappen, een element dat Hardorff alleen hier en in Scharnegoutum heeft toegepast.\nDe vleugelstukken bestaan, evenals in Scharnegoutum, uit een afhangende smalle S-rank, waaruit zich een breder stelsel van S-ranken ontwikkelt, echter minder rijk gedecoreerd dan in Scharnegoutum. Ook hier opzetstukken, opgebouwd uit gekoppelde voluutvormen, bij de middentoren met een lier. Alles echter zeer doorzichtig, om niet te zeggen fragiel. Ondanks de grote overeenkomsten, toch een geheel andere totaalindruk. Mannelijk en vrouwelijk, zou men kunnen zeggen.",
  "Part08_105Elahuizen": "Een orgel met een vijfdelig front van ongeveer dezelfde opzet als het in 1862 gebouwde instrument in Gauw. Ook hier drie ronde torens met elk zeven pijpen en vlakke gedeelde tussenvelden met parallel naar het midden aflopende labia en zes pijpen. Ook hier een iets verhoogde onderkas.\nHet snijwerk is wat aan de grove kant. Opvallend is dat de consoles zo vlak zijn uitgevoerd. De blinderingen aan de pijpvoeten bestaan alle uit S-ranken. Het snijwerk boven in de torens is opgebouwd uit eenvoudige ranken die door een gevlochten bladslinger bijeen worden gehouden. De etages van de tussenvelden worden gescheiden door een C-voluut die zich tegen de zijstijl van de middentoren aanklemt en een aantal ranken en een druiventros uit zich doet ontspruiten. Aan de bovenzijde van de velden is een bloemenrank te zien, zoals Hardorff eerder in Menaldum (1861) had toegepast. De vleugelstukken bestaan elk uit een forse S-rank met rozet in de krul en aan de bovenzijde nog enige kleine bebladerde voluten. Op de middentoren David met een tulband op het hoofd die op een nogal informele manier zijn benen naar beneden laat hangen. De breed gevleugelde engelen met hun bazuinen brengen het decorum terug.\n\nNiet gepubliceerde bron\nJan Jongepier, Rapport over het orgel in de Hervormde Kerk te Elahuizen. Leeuwarden, 1988.",
  "Part08_106Goutum": "Een variant van het Van Dam-type met middentoren met torenvelden, zoals voor het eerst toegepast in Tjerkwerd (1851, deel 1850-1858, 102-104) , hier met een ongedeelde middentoren. Tot dusverre waren de tussenvelden bij fronten van dit model steeds gedeeld. Hier zijn zij ongedeeld en verder nog voorzien van verhoogde frontstokken, terwijl ook hun vrij sterke holling opvalt. Het is mogelijk dat de Van Dams tot deze variant zijn gekomen door van het model Heeg (1860), met zijn afzonderlijk benedenfront, alleen het bovendeel te nemen en dit van bijpassende zijtorens te voorzien. Hoe dit zij, deze variant is door de Van Dams herhaaldelijk toegepast. De torenvelden zijn hier vlak; zij hebben drie etages met rechte tussenlijsten. In het bovenste veld hebben de pijpen een naar buiten oplopende labiumlijn, in het onderste loopt deze naar buiten af, terwijl deze in het middelste veld een V-vorm vertoont. De onderkas is hier tamelijk hoog. De holling van de tussenvelden zet zich daarin voort, wat aan de sierlijkheid van het geheel aanzienlijk bijdraagt.\nOnder de verhoogde frontstokken bij de tussenvelden zijn drie paneeltjes met diamantkoppen aangebracht. Bij het snijwerk in de velden overheerst de S-rank. Onder in de middentoren is een samenstel van C-voluten te zien met een soort Franse lelie in het midden. Boven in deze toren ziet men een tweetal S-ranken, elk met een bloem en een druiventros. Onder in de zijtorens is aan beide zijden een figuur te zien die in hoofdzaak bestaat uit een staande en een op zijn rug liggende C-voluut. Boven in de torens zijn het C-voluten met daaruit voortspruitend bladwerk die de toon aangeven. De consoles onder de torens zijn van een voor de Van Dams gebruikelijk model, met hun bladwerk en granaatappels. Op de middentoren een opzetstuk van twee rug aan rug geplaatste C-voluten, waaruit zijwaarts rankwerk voortkomt. In genoemde voluten zijn diverse blaasinstrumenten gestoken, terwijl een lier het geheel bekroont. De opzetstukken op de zijtorens bestaan uit twee stellen van twee elkaar omarmende C-voluten die een druiventros omklemmen. Zij keren elkaar duidelijk de rug toe. Een bloemmotief in top laat zien dat uit antagonisme toch iets moois kan voortkomen. De vleugelstukken zijn van het bij het huis Van Dam gebruikelijke model van gekoppelde S-ranken. Van Dam zal dit fronttype tot in details herhalen in Cornwerd (1865).",
  "Part08_107Haaksbergen": "Een hoogst merkwaardig orgelfront dat zich tot dusverre aan elke poging tot classificatie heeft weten te onttrekken. De opbouw is zevendelig en omvat een qua grondplan trapeziumvormige ongedeelde middentoren, gedeelde holle tussenvelden, welker holling zich in onderkas voortzet, overhoeks geplaatste trapeziumvormige zijtorens en gedeelde zijvelden die evenals de tussenvelden hol zijn tot in de onderkas toe.\nHet labiumverloop is ongebruikelijk. In de velden ziet men een V-vormig verloop. In de torens worden de pijpen in drie velden onderverdeeld door twee pinakels die opgaan tot ongeveer een derde van de totale hoogte van de torens. Pinakels van dezelfde vorm en omvang zijn ook tegen  de tussenstijlen aangebracht. Bij de zijtorens bevatten genoemde velden elk drie pijpen in een V-vormige opstelling. Bij de middentoren ziet men dat alleen in het middenveld; de zijvelden hebben elk drie naar het midden aflopende pijpen.\nKan men iets zeggen over de Honhofs inspiratiebronnen? Voor een trapeziumvormige toren met door pinakels gescheiden velden bestaat in elk geval een zeer illuster voorbeeld, het in 1837 vervaardigde front van het Cavaill\u00e9-Coll-orgel in de Basiliek van Saint-Denis. Dit orgelfront was door publicaties goed bekend; men vindt het onder meer afgebeeld in het bekende handboek van T\u00f6pfer uit 1855. Dat Honhof zo tot zijn zo opvallende vormgeving is gekomen, is zeker niet uit te sluiten. Verdere ontleningen aan het illustere Franse voorbeeld zijn hier overigens niet te vinden.\nDe decoratie is ook opmerkelijk. Tussen de reeds genoemde pinakels onder in de torens ziet men snijwerk dat in zijn benedendeel twee gekoppelde krakelingachtige C-voluten vertoont, waaruit twee S-voluten ontspringen. De vormen zijn nog plantaardig, maar sterk gestileerd. Het snijwerk aan de pijpvoeten in de benedenvelden en bij de lijsten tussen de etages van de velden is verwant, maar gecompliceerder. Onder de torens zijn bladconsoles te zien met sterk omkrullend bladwerk, vormen typerend voor het neoclassicisme.\nEen geheel andere wereld doet zich aan de beschouwer voor bij de decoratie aan de bovenzijde van het front. Brachten reeds de pinakels beneden in de torens een gotisch accent in een verder neoclassicistisch ge\u00efnspireerd geheel, hierboven komt de vroege neogotiek volledig tot gelding. Bij de pijpuiteinden in de bovenvelden zijn driehoekige wimbergen aangebracht met rudimentaire hogels. Binnen de driehoekige omlijstingen is gestileerd plantaardig snijwerk aangebracht. Opmerkelijk is vooral wat de torens hier te zien geven. De blinderingen bestaan uit spitsbogen met vegetatief snijwerk waarboven kleine wimbergen met driepassen en vierpassen. De torens worden bekroond door doorluchtige octogonen met wimbergen en opengewerkte spitsen. Ook zij lijken een illustere oorsprong te hebben. Zij herinneren sterk, zij het in uiterst versoberde vorm, aan de torens van de Keulse Dom, in de 19e eeuw het gotische bouwwerk bij uitstek. In de tijd dat dit orgel tot stand kwam, was men druk in de weer met de voltooiing van deze Domkerk. De torens waren toen weliswaar nog niet gereed, maar het middeleeuwse bouwplan, waarnaar zij zouden worden gebouwd, was door publicaties algemeen bekend. De torenbekroningen van het orgel in Saint-Denis komen hier niet als inspiratiebron in aanmerking; deze zijn geheel anders.\nZo heeft dit orgel meerdere gezichten: de sierlijke curves van de velden, die nog barok aandoen, de gestileerde plantaardige decoratie die past bij het late neoclassicisme, en de onbekommerde vormgeving van de vroege neogotiek, die zich niet druk maakte om constructieve samenhangen, maar de vormen uitsluitend koos op grond van hun decoratieve mogelijkheden. Twee beroemde neogotische projecten lijken voor dit curieuze dorpsorgel de inspiratiebron te zijn geweest.\n\nLitteratuur\nKerkelijke Courant, 19/44 (1865).\nHans Kriek, \u2018Het orgel in de Hervormde Kerk te Haaksbergen\u2019. Het Orgel, 75/4 (1979), 95-98.\nM.H. van \u2019t Kruijs, Verzameling van Disposities der verschillende Orgels in Nederland. Rotterdam, 1885, 117.\nMaarten Seijbel, Orgel in Overijssel. Sneek, z.j. [1965], 90-91.",
  "Part08_108Helvoirt": "Het uiterlijk van dit orgel wordt in ongunstige zin be\u00efnvloed door de veel te hoge onderkas die in haar huidige vorm dateert uit 1964.\nWij hebben hier te maken met een gereduceerde versie van het fronttype van Bavel (1855, deel 1850-1858, 222-223), waarbij de zijvelden achterwege zijn gebleven. Afgezien daarvan is de hoofdopzet bij beide orgels vrijwel identiek. Wij zien een door ronde torens geflankeerd middenveld met een afgeplatte boog, waarbij de boogzwikken rechthoekig zijn opgevuld. Het boogveld wordt secundair in twee\u00ebn gedeeld door twee boogsegmenten, die eindigen in een kapiteelachtige druiper. Anders dan in Goirle (1856, deel 1850-1858, 280-282), maar gelijk aan Bavel, heeft deze tweedeling geen consequenties voor de opstelling van de pijpen, die een labiumverloop hebben in de vorm van een omgekeerde V.\nEen belangrijk verschil met de orgels van het type Bavel is de aanwezigheid van torenblinderingen aan pijpvoeten en -uiteinden. Deze bestaan uit twee ruggelings tegen elkaar geplaatste C-voluten, waaruit rankwerk ontspringt dat ook weer een voluutvorm ontwikkelt. Vergelijkbare voluutvormen  vindt men boven het middenveld; zij komen in het midden samen bij een cartouche met onder meer schelpvormen. Aan de pijpvoeten in het middenveld bevindt zich eveneens snijwerk. Men ziet hier een reeks golfranken, in het midden samenkomend bij twee gekruiste C-voluten. Fraai zijn de vleugelstukken, bestaande uit een aantal gekoppelde voluten, gedeeltelijk gedecoreerd met ronde openingen en verrijkt met bladwerk en weelderige druiventrossen. Op de beide torens bevinden zich vuurpotten. De consoles onder de torens die zich naar beneden toe versmallen, zijn onder meer met eierlijsten gedecoreerd.\nHet snijwerk is anders van karakter en vooral ook rijker dan dat bij het verder zo verwante orgel in Bavel. Ook in Goirle en Utrecht, H. Geest (1856, deel 1850-1858, 309-310) is iets vergelijkbaars niet te vinden, terwijl het snijwerk met het veel rijkere decor in de St-Antonius te Breda (1858, deel 1850-1858, 360-362) ook geen verwantschap heeft.",
  "Part08_109Hoorn": "Het staat vast dat Knipscheer in 1865 aan de Remonstrantse Kerk te Hoorn een orgel leverde ter vervanging van een harmonium. Het staat eveneens vast dat de orgelkas daarbij inbegrepen was, maar daar beginnen de moeilijkheden, want het front van dit orgel vertoont geen enkele overeenkomst met het andere werk van Knipscheer uit deze tijd. Men lette op de sierlijke holling van de gedeelde tussenvelden en op de uitbollende profielen van de torenbasementen. Ook de torenkappen zijn niet karakteristiek voor Knipscheer en dat geldt a fortiori voor het transparante blinderingssnijwerk. Verder ontbreken hier de in deze tijd door Knipscheer vrijwel altijd toegepaste gekrulde vleugelstukken. Alleen de beeldjes op het orgel wijzen op Knipscheers auteurschap: twee bazuin blazende engelen op de zijtorens flankeren een mini-David op de middentoren. Voor een adequaat geproportioneerde David was onder het plafond van de kerkzaal geen plaats meer.\nWat is hier aan de hand? De proporties van het orgelfront kunnen wellicht een en ander verklaren. Het valt namelijk zelfs bij oppervlakkige beschouwing op dat het orgel wel buitengewoon langgerekt is. De torens, die elk slechts vijf pijpen bevatten, zijn in verhouding tot hun breedte wel erg uit hun krachten gegroeid. Wanneer men zich echter vlak onder het orgel opstelt en schuin naar boven kijkt, is de verhouding tussen bolle torens en holle velden perfect. Kort men nu in gedachten het front zodanig in dat de middentoren ongeveer de hoogte van de huidige zijtorens zou krijgen, dan ontstaat terstond een beter geproportioneerd geheel. De conclusie lijkt duidelijk. Knipscheer heeft een van elders afkomstig, waarschijnlijk door hem ingenomen front gebruikt en het door verlenging van de stijlen verhoogd. Zo kon hij de Hoornse gemeente de kosten voor een nieuw front besparen. De kappen en de bovenblinderingen zijn eenvoudigweg mee naar boven verhuisd. Dat was een geenszins ongebruikelijke werkwijze. Men vergelijke Van Oeckelens vergroting van het Scheuer-orgel in Dalen (1850, deel 1850-1858, 36-39).\nIs iets over de herkomst van dit front te zeggen? Met zeer grote voorzichtigheid willen wij hierover een suggestie doen. In 1863 plaatste Knipscheer een nieuw orgel in de Hervormde Kerk te Baambrugge. Voordien stond daar volgens Broekhuyzen (B 74) een kabinetorgel van Christiaan M\u00fcller, dat bij de plaatsing in de huidige kerk was voorzien van een loos front. Volgens andere bronnen zou dat moeten zijn geschied door T. Hofmeyer. Nu is de stijl van het Hoornse front, zowel in opbouw als versiering, zeker met een bouwtijd kort na 1840 niet in strijd en het is dus niet uit te sluiten dat wij hier het gewezen loze front van Baambrugge voor ons hebben. Vooralsnog moet het echter bij een veronderstelling blijven te toetsen.\nDoor zijn sierlijke buigingen maakt het front, ondanks de uitgerekte proporties, een elegante indruk. De blinderingen aan de pijpvoeten bestaan uit twee door elkaar gevlochten reeksen boogjes met kort recht verbindingsstuk, alles sterk metalig werkend. Bij de torens zijn deze figuren aangevuld met enig zeer bescheiden bladwerk, bij de velden ontbreekt dit vrijwel geheel. Tussen de etages van de velden ziet men smalle gebogen, naar het midden iets oplopende banden, versierd met bladwerk en een rozet in het midden. Vanaf de stijl van de middentoren hangt daar een rank af, die achter de band doorloopt en zich eronder splitst, een geraffineerde en verfijnde decoratie. Boven in de torens zijn smalle draperie\u00ebn te zien, die boven de pijpen afhangen en niet de gehele ruimte boven de pijpen opvullen. Door hen heen vlechten zich naar beide zijden slanke C-vormige ranken, die in het midden door een lint worden opgehouden. Boven de tussenvelden zijn brede, rijk geplooide draperie\u00ebn met franjes aangebracht, die aan een tweetal knoppen zijn opgehangen. Alle genoemde decoratieve elementen zijn sober, doch verfijnd.\nDat kan men zeker niet zeggen van de forse vleugelstukken met hun boeiende, maar wat anorganisch samenstel van S-en C-ranken. Hun vormentaal is typerend voor de periode na 1860. Zij moeten dateren uit Knipscheers tijd. Hij ziet hier af van zijn typerende krullen. Waarschijnlijk heeft hij deze breed uitwaaierende wangstukken laten aanbrengen om het smalle orgelfront meer breedtewerking te geven.\nOok van Knipscheer afkomstig is waarschijnlijk de fraaie console onder de middentoren, met een breed bladrozet, een soort bladkandelaber en eindigen in guttae, fraai aansluitend bij het corinthische kapiteel van de vleugeldeuren eronder. Vergelijkbare consoles bracht hij aan in de Hervormde Kerken van Wormerveer (1846, deel 1840-1849, 298-300) en Vreeland (1852, deel 1850-1858, 155-157).",
  "Part08_110Kekerdom": "Het front van dit orgel is niet zeer kenmerkend voor het werk van Smits. Men neemt dan ook aan dat hij gebruik heeft gemaakt van een oudere kas. Deze kan afkomstig zijn van het vorige orgel ter plekke, maar ook van elders. Over de ouderdom ervan valt weinig te zeggen. Het front heeft een eenvoudige vijfdelige opbouw met ronde middentoren van vijf pijpen, vlakke ongedeelde tussenvelden en ronde zijtorens met vijf pijpen. Het front van het onderpositief dateert in zijn huidige vorm uit 1982.\nDe decoratie is slechts voor een deel oud. Merkwaardig zijn de afhangende bladreeksen die als blindering in de torens dienst doen, een hoogst ongebruikelijke vormgeving. De draperie\u00ebn boven de velden, die in 1982 volgens oude aanwijzingen zijn gereconstrueerd, wijzen in hun vormgeving op een ontstaan ergens in de eerste helft van de 19e eeuw. De vormen van de vleugelstukken, van boven een bebladerde vioolsleutel en daaronder een reeks bladvoluten, doen dat eveneens. Voor Smits zijn zij in geen geval typerend. Een nauwkeuriger datering van deze orgelkas is niet mogelijk. Men lette nog op de slanke even omgekrulde bladeren op de consoles onder de torens. De in 1882 aangebrachte neogotische pinakels op de torens werden bij de restauratie door de huidige bekroningen vervangen.",
  "Part08_111Middelie": "Een vereenvoudigde versie van het neogotische orgelfront in Rottevalle (1865). Daar is een vijfdelige opbouw te zien met een verhoogd torenachtig middenveld, tussenvelden met verhoogde frontstokken en smalle torenachtige zijvelden. In Middelie zijn de torenachtige zijvelden vervallen, terwijl de overgebleven velden veel breder zijn geworden. Zij hebben, evenals in Rottevalle, een recht labiumverloop en verhoogde frontstokken.\nDe decoratie is vergelijkbaar, maar soberder. Zo ontbreekt hier aan de pijpvoeten alle versiering. Onder de verhoogde frontstokken zijn, evenals in Rottevalle, rozetten met vierpassen aangebracht. Het verhoogde torenachtige middenveld bevat een spitsboog met toten en heeft in de zwikken openingen in de vorm van een onregelmatige driepas. Op de middenpartij en de zijvelden ziet men een soort pinakels. Als blindering boven in de zijvelden dienen kleine tootboogjes. Of de verhoging boven de zijvelden origineel is, staat niet vast.\n\nNiet gepubliceerde bronnen\nArchief Flentrop Orgelbouw.\nJan Jongepier, Rapport over het orgel in de Doopsgezinde Kerk te Middelie. Leeuwarden, 1993.",
  "Part08_112OudePekela": "Een gedrongen versie van het front van Middelstum (1863), dat op zijn beurt terugging op een door Van Oeckelen in Smilde voor het eerst toegepast model (1841, deel 1840-1848, 87-89). Zoals steeds bij dit fronttype, is hier de scheiding hoofdwerk bovenwerk op zeer geprononceerde wijze aangeduid. Dat het orgel ook over een vrij pedaal beschikt is daarentegen niet uit het front af te lezen. Het orgel in Middelstum kenmerkt zich door grote rijzigheid, dat in Oude Pekela door een grote breedtewerking, het heeft iets 'gezetens'. Dit wordt bereikt in de eerste plaats door de geringere hoogte van het bovenwerk en verder door de grotere breedte van de tussenvelden. Ook het labiumverloop is anders. In Middelstum is dit min of meer parallel; in Oude Pekela hebben de benedenvelden een naar buiten oplopende labiumlijn met een lichte buiging. In de andere velden lopen de labia juist naar buiten af. De hier weer aanwezige brede tussenlijsten volgen dit labiumverloop. De zijpartijen zijn in hun opzet, afgezien van de proporties, gelijk aan die in Middelstum. Ook hier heeft het benedenveld geen onderverdeling, zoals bij de oudere orgels van dit type.\nOpvallend is de minimale decoratie aan de meeste pijpvoeten: zeer bescheiden rankwerk. Sterk in contrast daarmee staat het bladerrijke snijwerk aan de pijpuiteinden in de torens. Het zijn over het algemeen voor Van Oeckelen gebruikelijke vormen, maar door hun grote bladerrijkdom ziet men dat pas bij zorgvuldige beschouwing. Het bekende motief van de 'ionische' krullen, met omlaag hangende draperietjes vindt men in het benedendeel van de zijtorens. De naar elkaar geopende C-voluten zijn te zien in de drie boventorens, terwijl in de benedentoren twee gekoppelde bloemrozetten de pi\u00e8ce de r\u00e9sistance van het ornament vormen. Ook dit is een vorm die Van Oeckelen vaker bezigde. De tussenlijsten zijn weer voorzien van twee liggende bloemranken met een rozet in het midden. Zij worden omkaderd door reeksen S-voluten in diverse varianten. De bovenvelden worden afgesloten door de inmiddels welbekende plantenslinger. Op de stijlen de in deze tijd bij Van Oeckelen gebruikelijke lijstwerken met driepasboogjes aan de bovenzijde. De gesloten vleugelstukken, een samenstel van S-ranken, eindigend in een sierlijke krul, zijn hier tamelijk weelderig uitgevallen. Op de middentoren een bescheiden en sobere lier. Op de zijtorens twee allesbehalve bescheiden adelaars die, zoals gebruikelijk, hun vleugels wijd uitspreiden.",
  "Part08_113OuderkerkaandeAmstel": "Het front van dit orgel wijkt in een aantal opzichten af van wat bij Flaes & Br\u00fcnjes gebruikelijk is. Waarschijnlijk is dit te verklaren uit de bemoeienissen van een zekere architect Eskes die bij de bouw van het orgel betrokken was. Het orgel heeft gedeelde, enigszins holle tussenvelden met parallelle naar het midden aflopende labia. Dit is op zich niet uitzonderlijk. De orgelmakers hadden dit reeds gedaan bij het ongeveer gelijktijdig gebouwde orgel in de Hervormde Kerk te Wormer (1865). Hoogst ongebruikelijk voor Flaes & Br\u00fcnjes is echter de toepassing van spitse zijtorens. Deze komen verder in het oeuvre van dit orgelmakershuis niet voor. Ook de decoratie verschilt in een aantal opzichten van wat bij Flaes & Br\u00fcnjes gebruikelijk is. Zij mist de scherpe, transparante vormen die bij het iets oudere orgel in Wormer opvallen. In de torens ziet men blinderingen, bestaande uit zich vertakkende ranken, die uit elk der beide hoeken zich ontwikkelen. Aan de bovenzijde van de velden is een S-voluut met een knik aangebracht, waaronder een forse S-rank. De torenkappen worden afgesloten door gotiserende kammen en werden oorspronkelijk bekroond door gecanneleerde koepeltjes met vaasvormige bekroningen. In 1912 werden deze koepeltjes vervangen door beelden van David en twee bazuin blazende engelen, vervaardigd door de beeldhouwer Willem Bernardus IJzerdraat (1872-1948). De lotusachtige consoles met druipers onder de torens waren waarschijnlijk als tegenhangers van de oorspronkelijke torenbekroningen bedoeld. Opvallend is nog de rastervormige borstwering naast het orgel met daarop bescheiden S-vormige vleugelstukken, een element dat Flaes & Br\u00fcnjes bijna nooit gebruiken.",
  "Part09_001Rottevalle": "Een eerste experiment van het huis Van Dam met een neogotische vormgeving. Evenals bij de ongeveer gelijktijdige neogotische exercities van Witte is de basisvormgeving eerder door het neoclassicisme dan door de gotiek bepaald. Wij zien hier een eenvoudige rechthoekige opbouw met een verhoogde middenpartij. Het geheel vlakke front is vijfdelig en bevat in het midden een verhoogd smal torenachtig veld met vijf pijpen met V-vormig labiumverloop. De tussenvelden zijn ongedeeld en voorzien van verhoogde frontstokken; zij bevatten acht pijpen met recht labiumverloop. De zijvelden, die vijf pijpen met V-vormig labiumverloop bevatten, hebben dezelfde hoogte als de tussenvelden, maar zijn voorzien van verkroppingen in de bovenlijsten. Zij maken, evenals het middenveld, een torenachtige indruk.\nDe neogotische decoratie is zeer eenvoudig en bestaat voor een groot deel uit zaagwerk. Het rijkst gedetailleerd zijn de rozetten met vierpassen in de tussenvelden. Aan de pijpvoeten ziet men zeer simpele tootlijsten. Boven in het middenveld is een spitse tootboog aangebracht met in de opengewerkte zwikken een onregelmatig driepasmotief. Aan de pijpuiteinden in de overige velden zijn gekoppelde driepasboogjes te zien met in hun zwikken een langgerekte vierpas. Tussen middenveld en zijdelen verloopt een ingezwenkte lijst met een soort toten; boven de tussenvelden is daar een opening in de vorm van een onregelmatige driepas aangebracht. Eigenaardig is nog de vlakke bekroning van het middenveld met daar bovenop vijf sprieten met bolletjes. Vergelijking met de opzetstukken van de even oude orgels in Goutum en Cornwerd doet vermoeden dat dit ornament in de verte nog een lier moet voorstellen.",
  "Part09_002Wamel": "Een vier-voets versie van het standaardtype van Knipscheer. Een ronde middentoren, gedeelde tussenvelden en ronde zijtorens. Opvallend zijn de naar verhouding hoge torenkappen.\nDe decoratie is zeer terughoudend: eenvoudig rankwerk met voluutvormen aan pijpvoeten en -uiteinden. Ook hier weer tussen de etages van de velden smalle schuine lijsten met aan beide zijden gekoppelde lange gerekte S-ranken. Aardig is de decoratie van de consoles onder de torens: bladwerk dat enige associaties wekt met gotische vormen. De bekende Knipscheer-vleugelstukken treffen we ook hier aan, evenals de gebruikelijke beeldjes van David en twee bazuin blazende engelen.",
  "Part09_003Weerselo": "E\u00e9n van de twee bewaard gebleven orgelfronten van de orgelmaker Gerardus Elberink. Het heeft drie ronde torens en ongedeelde rondbogige tussenvelden. Door laatstgenoemd element vertoont dit orgelfront een opvallende overeenkomst met het in 1858 gebouwde Maarschalkerweerd-orgel in de St-Bavo te Harmelen (deel 1850-1858, 372-374). Het belangrijkste verschil is dat de velden naar verhouding iets breder zijn (in Weerselo zeven pijpen, in Harmelen vijf). Ook zijn er verschillen in het labiumverloop, dat in Weerselo een rechte lijn vertoont en in Harmelen een V-vorm. Ten slotte is ook de decoratie verschillend, waarover zo dadelijk meer. Verder is de overeenkomst echter verbluffend. Het kan haast niet anders of Elberink moet het orgel in Harmelen hebben gekend. Volgens Gregoir zou Elberink leerling zijn geweest van het huis B\u00e4tz. Gezien de overeenkomsten tussen Weerselo en Harmelen kan men zich afvragen of Gregoirs zegsman zich niet heeft vergist en Maarschalkerweerd (zelf een B\u00e4tz-leerling) heeft bedoeld.\nDe decoratie is over het algemeen soberder dan te Harmelen. Aan de pijpvoeten in velden en torens zijn tootlijsten aangebracht, die overigens in 2002 zijn vernieuwd. In omgedraaide vorm ziet men dezelfde decoratie aan de pijpuiteinden. De horizontale lijst boven de boogvelden is smaller dan die in Harmelen en ook volledig onversierd. Daarentegen zijn de boogzwikken wel van eenvoudig snijwerk voorzien. Evenals te Harmelen is tussen de torens snijwerk aangebracht, maar aanzienlijk transparanter. Men ziet hier ook een vrij gecompliceerd samenstel van S-ranken, die gedeeltelijk door elkaar gestoken zijn en verschillende nieuwe vormen genereren.\nDe consoles onder de torens zijn van een gebruikelijk model met hun bladwerk en druipers. Onder de velden bevinden zich eenvoudige rozetten. Het idee om op deze plaats rozetten te plaatsen zou Elberink ontleend kunnen hebben aan het Scheuer-Naber-orgel in de Schildkerk te Rijssen (deel 1850-1858, 305-308). Mogelijk leerde hij dit orgel kennen toen hij in 1868 werkzaamheden verrichtte aan het orgel in de R.K. Kerk aldaar.\nIn de vorige kerk stonden op de zijtorens vazen. Deze zijn in de huidige kerk niet herplaatst. De middentoren heeft ten gevolge van de geringe hoogte van de oude kerk nooit een bekroning gehad.\n\nNiet gepubliceerde bronnen\nInformatie verstrekt door B. Bossink.\nParochiearchief Weerselo.\nProgramma ingebruikneming na restauratie 1966.\n\nOrgelnummer 1844",
  "Part09_004Wormer": "Dit is waarschijnlijk het eerste orgel waarbij Flaes & Br\u00fcnjes van hun standaardfront afwijken. Het verschil in opzet betreft met name de tussenvelden. Deze zijn hier gedeeld en hebben een parallelle naar het midden aflopende labiumlijn. Verder zijn zij hol en worden zij aan de bovenzijde door een slanke S-voluut afgesloten, dus niet door een rechte lijst, zoals bij het standaardtype. Een ander verschil daarmee is dat hier de aanzet van de middentoren op \u00e9\u00e9n lijn ligt met die van de zijtorens. Dit is bij alle orgels van deze orgelmakers met gedeelde tussenvelden het geval.\nDe decoratie is transparant en kenmerkt zich door scherpe vormen. Dit laatste valt vooral op bij het bladwerk aan de pijpvoeten en bij de lijsten tussen de etages van de velden: slanke takken met besjes en smalle diep ingesneden bladeren. Bij de torens komen deze takken voort uit een moeilijk te benoemen ornament, dat enigszins lijkt op een hart. Bij de velden ziet men bij de stijl van de middentoren steeds een geopende bloemkelk waaruit de takken voortkomen. Aan de pijpuiteinden in de torens zijn slanke draperie\u00ebn aangebracht; zij zijn opgehangen aan drie knoppen en hangen in het midden en aan de zijkanten over de pijpen af. Zij bedekken de pijpuiteinden niet geheel. De overgebleven ruimte wordt opgevuld door op ingenieuze wijze om de draperie\u00ebn slingerende slanke bladranken, van hetzelfde model als onder in de torens. Onder de voluutlijst aan de bovenzijde van de velden zijn gestileerde C- en S-ranken aangebracht. Vergelijkbare versieringen zullen Flaes & Br\u00fcnjes hierna nog slechts incidenteel toepassen.\nDe instrumententrofee op de middentoren, bestaande uit een lier met engelenkopje, geflankeerd door een viool, een luit en diverse blaasinstrumenten, is verwant aan de trofee op de middentoren in de Doopsgezinde Kerk te Wormerveer (1855, deel 1850-1858, 268-270), evenals de vazen op de zijtorens.",
  "Part09_005Cuijk": "Dit orgel is een voorbeeld van het orgeltype dat bekend staat als Scudamore-organ, genoemd naar de plaats Upton Scudamore in Wiltshire waar in 1858 het prototype ervan tot stand kwam. Initiatiefnemer was de plaatselijke Anglicaanse geestelijke Frederic Baron die een orgeltype wilde ontwikkelen voor plattelandskerken met beperkte financi\u00eble middelen. Een dergelijk orgel had volgens hem genoeg aan \u00e9\u00e9n tot vier registers. Een kaswerk achtte hij overbodig. Baron kwam voort uit de kringen der Ecclesiologists, die de kerkelijke kunst en liturgie van de Anglicaanse Kerk wilden hervormen door een terugkeer naar de principes van de gotiek.\nHet thans te Cuijk aanwezige orgel is een typerend voorbeeld van dit soort orgels: het heeft slechts vier registers en een pijpopstelling in piramidevorm met alleen zijstijlen en een smalle horizontale lijst, uiteraard met gotisch snijwerk om de pijpen visueel bijeen te houden. De voetlijst is gedecoreerd met vierpassen en boogjes direct onder de pijpvoeten. De (nieuwe) pijpen zijn met sterren en pijlvormige ornamenten beschilderd, conform de oude die in 2000 werden vernield.",
  "Part09_006KatwijkaandenRijn": "Een nogal ongebruikelijke orgelkas, ook voor Frankrijk, waar het orgel oorspronkelijk werd gebouwd. Beeldbepalend zijn vooral de twee kubische zijdelen met hun boogvelden aan voor- en zijkanten, die het terugwijkende middengedeelte omklemmen, en de brede boog in de middenpartij. De principes van het neoclassicisme werken hier wel heel duidelijk door. De stijlen van de zijgedeelten hebben de vorm van pilasters, in het benedendeel voorzien van cannelures en boven gedecoreerd met een opgelegd paneel. De rondboogvelden in deze zijstukken rusten op slanke zuiltjes. In de boogzwikken zijn rozetten en voluutvormen uitgezaagd. In het fries daarboven ziet men een eveneens uitgezaagde waaiervorm, geflankeerd door S-krullen. Op de kroonlijst een rudimentair, even inzwenkend timpaan met in het midden een eenvoudige palmet, waaronder twee uitgezaagde krullen.\nDe middenpartij steekt hoog boven de zijdelen uit, die op hun beurt ter halver breedte van een verhoging zijn voorzien. Boven de klaviatuur ziet men een tempelvormige aedicula met pijpen. Deze is aan de zijkanten voorzien van voluten en van een palmet midden op de onderlijst. Zij wordt geflankeerd door panelen die zijn opengewerkt met een S-krul en een bloemmotief. Daarboven is een boog aangebracht die door middel van zaagwerk is opengewerkt. Men ziet daar een soort boom die zich vertakt in verschillend gedecoreerde rozetten. Deze decoratie wekt enige associaties met gotisch traceerwerk. De boogomlijsting is ook opengewerkt met afwisselend spleten en bloemen. De bekroning van de middenpartij heeft dezelfde vorm als die van de zijdelen.\nEr moet in de loop der tijden aan deze orgelkas een en ander zijn gewijzigd. Er zijn aanwijzingen dat op een gegeven moment bij een aantal registers het voordien afwezige groot octaaf is gecompleteerd, waardoor ook de orgelkas moest worden vergroot. Bij de zijstukken is duidelijk te zien dat daar de achterwand is verwijderd, terwijl de middenpartij aan de achterzijde dieper uitsteekt. Het lijkt aannemelijk dat bij de genoemde vergrotingswerkzaamheden de middenpartij zijn huidige vorm heeft gekregen en dat toen ook de verhogingen op de zijdelen zijn aangebracht. Hoe de middenpartij er oorspronkelijk uitgezien zou kunnen hebben, is met geen mogelijkheid na te gaan. Als de huidige middenpartij inderdaad later is gewijzigd, dan is dat wel met groot raffinement gedaan. De verschillende delen van de orgelkas gaan trefzeker in elkaar over, terwijl de decoratie in hoge mate een eenheid vormt. Het orgel blijft zich zelf trouw: het precieze bouwjaar is niet bekend en over zijn latere lotgevallen tasten wij ook voor een groot deel in het duister. In ieder geval laat deze orgelkas zien dat men met de vormen en beginselen van het neoclassicisme, aangelengd met een vleugje gotiek een zeer originele schepping tot stand kon brengen.",
  "Part09_007Amstenrade": "Bij een neogotische kerk hoort een neogotisch orgel moeten kerkbestuurders van Amstenrade gedacht hebben, toen zij in 1863 besloten een orgel in hun kerk te laten bouwen. Het is dan ook het eerste orgel van Pereboom & Leijser met een front in neogotische trant. Vele zouden volgen. Waarschijnlijk hebben de opdrachtgevers nog een andere eis gesteld, namelijk dat het westraam van de kerk vrij moest blijven, wat de orgelbouwers noopte het orgel in twee delen op te stellen. Wij hebben hier te maken met een der oudste in Nederland bewaard gebleven voorbeelden van een dergelijke aanleg.\nHet is zeer goed denkbaar dat Karl Weber, de architect van de kerk, ook de orgelkassen heeft ontworpen. De ruimte onder de eigenlijke orgelkassen is grotendeels opengelaten, om extra ruimte voor de koorzangers te cre\u00ebren. Het orgel heeft vier fronten, twee die de kerk inblikken en twee die elkaar aankijken. De beide zijfronten zijn het rijkst behandeld. Zij zijn driedelig. In het midden ziet men een breed spitsbogig veld met wimberg, gedecoreerd met een rozet en hogels en bekroond door een kruisbloem. De zijstijlen van dit veld zijn behandeld als slanke zuiltjes die uitlopen in pinakels. Als blindering dient weelderig plantaardig snijwerk. In de spitsboog daarboven zijn rozetten te zien. De smalle zijvelden sluiten aan de bovenzijde recht af. Zij worden echter doorsneden door schuine lijsten die de voortzetting vormen van de bovenlijsten van de wimberg. In de zwikken van deze velden is een spitsboogdecoratie aangebracht. De pijpvelden zelf worden aan de bovenzijde S-vormig afgesloten. De daarboven aangebrachte blinderingen hebben hetzelfde weelderige vegetatieve karakter als die van het middenveld. De hoekstijlen zijn getransformeerd tot gekoppelde zuilen.\nDe beide veel eenvoudiger behandelde voorfronten bestaan uit een spitse middentoren van drie pijpen en twee zijvelden, aan de bovenzijde afgesloten door een naar binnen toe oplopende geschulpte halve boog. In de gesloten boogzwikken zijn reeksen spitsboognissen aangebracht. Dezelfde vormen vinden wij terug in de blinderingen van de torens.\nMet de monumentale neogotische kerk en haar verdere inrichting vormt dit orgel een geheel van grote waarde.",
  "Part09_008AmsterdamBloemgracht": "Het front van dit orgel werd in 1866 vervaardigd door de firma Merklin & Sch\u00fctze voor de St. Antonius te Terheijden (NB). Bij een restauratie van de kerk in 1880 onder leiding van de architect P.J.H. Cuypers werd het orgel gedemonteerd en door P.J. Adema herbouwd met een tweedelige kas naar ontwerp van de architect. Dit orgel werd in 1922 door brand verwoest.\nHet front van het Merklin-orgel werd in 1880 door Adema ingenomen en korte tijd later gebruikt bij de herbouw van het orgel in de Bloemgrachtkerk te Amsterdam.\nHet uit Terheijden afkomstige front is vijfdelig en bestaat uit een ronde middentoren, rondbogige tussenvelden met rechte bovenlijsten en verhoogde frontstokken, en ronde zijtorens van zeven pijpen.\nDe vormgeving kan worden omschreven als laat neoclassicistisch; de vormen zijn wel ontleend aan de klassieke oudheid, maar met grote vrijheid ge\u00efnterpreteerd. De kappen van de torens zijn gedecoreerd met sleuven, die cannelures moeten suggereren. Bij de middentoren bevindt zich daarboven een uitstekende lijst op modillons, waarboven een koepelvormige bekroning. De lijstwerken boven de zijtorens missen de modillons; zij worden bekroond door vazen.\nDe rondbogige velden bevatten pilasters met kapitelen die bestaan uit twee rug aan rug geplaatste C-voluten. In de boog zelf is als blindering een S-voluut aangebracht, waaruit een C-voluut ontspringt. De panelen onder de verhoogde pijpstokken bevatten onregelmatig gevormde inkassingen ter weerszijden van een rozet. Aan de bovenzijde worden zij door twee krullen afgesloten.\nDe blinderingen boven in de torens zijn gevormd uit voluutvormen. Aan de pijpvoeten zijn gotiserende tootlijsten aangebracht.\nBoven de velden is een rechte lijst met rozet, geflankeerd door inkassingen te zien. Op deze lijst zijn opzetstukken geplaatst met ingezwenkte zijden en bekroond door een palmet met twee krullen. Opmerkelijk is de ornamentiek ter weerszijden van het bovendeel van de middentoren: omkrullend bladwerk in sterk geabstraheerde vormen. Bij de torenkappen van de zijtorens aan de binnenkant vindt men vergelijkbaar snijwerk, alleen iets eenvoudiger van vorm.\nOnder de torens bevinden zich eenvoudige, taps toelopende consoles met cannelures en eenvoudig bladwerk. Daartussen is een tamelijk rijke vegetatieve versiering aangebracht.\nDe hier toegepaste neoclassicistisch geori\u00ebnteerde rondboogstijl is typerend voor de toenmalige Frans-Belgische orgelbouw.",
  "Part09_009DeRijp": "Kerkbestuur en pastoor van De Rijp moeten uit zijn geweest op eenheid van stijl. Hun nieuwe kerk was neogotisch, zo ook de altaren en de preekstoel en dus moest ook het orgelfront neogotisch zijn. De orgelmaker J.P. Smit leverde dan ook een orgel met een kas in gotische vormen. Om de vrijstaande speeltafel aan het oog te onttrekken kreeg het orgel een loos \u2018rugwerkfront\u2019 in de balustrade. De hoofdwerkkas heeft een vijfdelige opbouw, met een trapeziumvormige middentoren, schuin naar achteren geplaatste ongedeelde tussenvelden en smalle trapeziumvormige zijtorens. De drie torens worden bekroond door opengewerkte spitsen, die worden geflankeerd door pinakels. Het is vooral door deze decoratie dat de orgelkas sterke associaties oproept met het beroemde Nicolai-orgel uit Utrecht, thans in Middelburg (deel 1479-1725, 40-42). Dit kan geen toeval zijn. De ontwerper van dit orgelfront moet het Utrechtse orgel hebben gekend. Verder zijn de overeenkomsten met het Utrechtse instrument niet zo groot. Bij het Nicolai-orgel is de middentoren spits en zijn de zijtorens vlak, in De Rijp zijn ze alle drie trapeziumvormig. De tussenvelden zijn bij het Utrechtse instrument driedelig en vlak, in De Rijp ongedeeld en schuin geplaatst. Een ander belangrijk verschil betreft de vorm van de bovenlijst van de tussenvelden. Bij het Nicolai-orgel zien wij een rechte, schuin aflopende lijn, terwijl in De Rijp de bovenlijsten een flauwe S-vorm vertonen. Verder heeft de kas ook geen insnoering.\nDe onderkas heeft een opmerkelijke opbouw. De panelen onder de velden vertonen een aanzienlijk holling, terwijl de erboven geplaatste velden vlak zijn en alleen enige plastische werking ontlenen aan hun schuine plaatsing. Deze panelen waren oorspronkelijk gedecoreerd met opgelegde driepassen en vierpassen. De moeten ervan zijn nog duidelijk zichtbaar. Onder de torens zijn forse zevenkantige zuilen aangebracht, voorzien van inkassingen met traceerwerk. Opmerkelijk is dat het bovengedeelte kapiteelachtig uitbuigt en onder de afsluitlijst is voorzien van open spitsboogjes die aansluiten bij soortgelijke boogjes onder de velden. Aan de pijpvoeten zijn overal tootlijsten te zien. Aan de pijpuiteinden in de torens is bij elk torenvlak een kielboog aangebracht, waarboven een opengewerkte driepas. De bekronende spitsen zijn plastischer dan die bij het vermoedelijke voorbeeld, het Utrechtse Nicolai-orgel. Hun vormen zijn ontleend aan die van de opengewerkte stenen torenbekroningen die bij grote gotische kerken wel werden toegepast, bijvoorbeeld bij het ontwerp voor de Keulse Dom. Nu werkte men in de bouwtijd van dit orgel net zeer intensief aan de voltooiing van deze kerk; het is dus zeker niet uit te sluiten dat de ontwerper van deze orgelkas daaraan de vormgeving van zijn torenbekroningen heeft ontleend.\nDe S-vormige lijst boven de velden is aan de onderzijde voorzien van nogal forse toten en wordt aan de bovenzijde gedecoreerd door hogels. De behandeling van de stijlen vraagt nog de aandacht. Deze zijn als het ware uitgehold en worden aan de bovenzijde door een overhoekse spitsboog afgesloten. De vleugelstukken bestaan uit twee boven elkaar geplaatste opengewerkte getraceerde partijen.\nKan men bij de hoofdkas nog wel een inspiratiebron aanwijzen, al werd deze zeer vrij ge\u00efnterpreteerd, bij het schijnrugwerkje heeft de ontwerper zijn eigen inventie gevolgd. In het midden zien wij een brede trapeziumvormige toren met in elk der drie vlakken naar het midden oplopende labia. Deze toren wordt aan de bovenzijde afgesloten door een rijk fries van kielbogen met driepassen erboven, hetzelfde motief als in de torens van het hoofdwerk. Daarboven een tootlijst en op de hoeken twee pinakels. Deze partij wordt geflankeerd door twee smalle velden van gelijke hoogte, maar met een naar buiten oplopende S-vormige bovenlijst. Daarop volgen twee smalle, aanzienlijk hogere, gedeelde torens met spitsen van dezelfde vorm als bij het hoofdwerk, maar zonder pinakels. De blinderingen zijn bij beide etages gelijk aan die van de middentoren. Ook hebben zij hetzelfde labiumverloop. De stijlen hebben dezelfde opbouw als bij het hoofdwerk.\nFraai is nog de soffiet. Deze is onder de middentoren voorzien van een druiper met rozetten met vierpassen en van in een vierkant gevatte vierpassen, en verder gedecoreerd met rozetten met een wentelend traceermotief.\nOp het eerste gezicht zal men zich afvragen hoe de ontwerper tot deze vrij ongewone vormgeving is gekomen. Deze is echter vrij goed te verklaren. Wij zagen vaker dat bij een rugwerk naar een contrasterende opbouw met het hoofdwerk werd gestreefd. In overeenstemming met dit principe heeft de ontwerper van dit orgel hier de hoogteverhoudingen omgedraaid. De middentoren werd lager, de zijvelden hoger. Zij kregen een S-vormige bovenlijst met een verloop omgekeerd aan dat bij het hoofdwerk. De zijtorens werden vervolgens het hoogst opgetrokken. De middentoren werd breed gemaakt, misschien om zijn geringere hoogte te compenseren. Om deze brede partij goed te laten uitkomen werden de zijtorens vervolgens zeer smal uitgevoerd. Terwille van de proporties kregen zij een gedeelde opbouw.\nDe kas werd tezamen met het orgel geleverd door de Amsterdamse orgelmaker J.P. Smit. Kan hij de kas ook hebben ontworpen? Wij zagen dat het geheel niet zonder raffinement is geconcipieerd. Kan men dat van deze orgelmaker verwachten? Over hem en zijn werk is vrijwel niets bekend. In 1860 verbouwde hij het orgel van de R.K. Kerk in Uitgeest en voorzag dit van een nieuw front, dat uit afbeeldingen bekend is. Het was een eenvoudig vijfdelig front, wat stijf en conventioneel van uitvoering. De inventiviteit van het Rijpster ontwerp is hier ver te zoeken. Het lijkt aannemelijk dat of wel iemand anders dit ontwerp heeft gemaakt of dat Smit hier van iemand hulp heeft gehad. Wie zou dit kunnen zijn? Het ligt voor de hand te denken aan de architect Pierre Cuypers, die immers ook de altaren en de preekstoel had ontworpen. Wie echter ons orgelfront vergelijkt met Cuypers' preekstoel in De Rijp, ziet een geheel andere vormentaal. Met name de achtkantige zuilen onder de torens van het hoofdwerk hebben te veel van de vroege decoratieve neogotiek om ze aan Cuypers te kunnen toeschrijven. Tot deze vorm van neogotiek behoort echter wel het kerkgebouw en dat brengt ons op de architect W.J.J. Offenberg (1812-1873) als mogelijke ontwerper van het front. Deze architect heeft maar een klein oeuvre nagelaten. Zijn voornaamste werk was het helaas grotendeels gesloopte St-Jacobsgesticht te Amsterdam uit 1866. De middenpartij van dit gebouw, uitgevoerd in rondboogstijl, was voorzien van kantige zuilen met inkassingen, van vrijwel hetzelfde model als de zuilen in de onderkas van ons orgel. Alleen is de vormgeving strakker en niet gotisch. De omstandigheden rond de bouw van kerk en orgel en de overeenkomst tussen details van het orgel en het magnum opus van Offenberg maken het aannemelijk dat deze architect in het ontwerpen van het orgel in de St-Bonifatius in De Rijp een werkzaam aandeel heeft gehad.\n\nNiet gepubliceerde bronnen\nArchief Flentrop Orgelbouw.\nParochiearchief De Rijp.\nArchief Bisdom Haarlem.\n\nOrgelnummer 2259",
  "Part09_010Doezum": "Dit is het enige bewaard gebleven orgel van de orgelmaker G.P. Dik, die, naar men vermoedt, zijn opleiding heeft gekregen bij J.W. Timpe. Het front is vijfdelig en omvat een ronde middentoren, vlakke gedeelde tussenvelden met een enigszins parallel labiumverloop en ronde zijtorens. De zijtorens zetten beneden beduidend hoger aan dan de middentoren, een tamelijk ongebruikelijke opzet. De schuine onderlijsten van de benedenvelden overbruggen dit hoogteverschil. Om een tegenbeweging te verkrijgen hebben de tussenlijsten van de velden een naar buiten aflopende lijn gekregen, zij het met een flauwere hoek dan de onderlijsten. Door deze schuin geplaatste lijsten wordt bij de vlakke velden toch een zekere welving gesuggereerd, wat hun plastische werking vergroot.\nDe decoratie is zeer verzorgd. Aan de pijpuiteinden in de torens ziet men in iedere hoek een gesplitste bladrank, waaruit naar het midden toe een S-rank ontstaat. Waar genoemde ranken elkaar in het midden ontmoeten, hangt naar beneden ook weer een S-rank af. Aan de pijpvoeten in de torens ziet men paren S-ranken.  De onder- en tussenlijsten in de velden vragen nog de aandacht. Zij zijn voorzien van opgelegd lijstwerk en worden aan de bovenzijde afgebiesd met eierlijsten en aan de onderzijde door vertakte S-ranken, die bij de onderlijsten ongeveer het spiegelbeeld zijn van die bij de tussenlijsten. Aan de bovenzijde worden de velden afgesloten door een forse bladrank.\nOpmerkelijk zijn de vleugelstukken. Direct naast de orgelkas is een brede S-krul aangebracht die zich in talrijke ranken vertakt. Deze zet zich boven op de borstwering voort met een grote krul die doet denken aan een ionische voluut, en tegen de borstwering, naast de zijtorens, met een opengewerkte S-voluut. Deze geeft een tegenbeweging aan de eigenlijke vleugelstukken en suggereert ook bij de onderkas een insnoering. Opmerkelijk genoeg vinden wij iets vergelijkbaars bij een tweetal orgels van Timpe, te weten Havelte (1819, deel 1819-1840, 43-46) en Zwolle, Waalse Kerk (1820, deel 1819-1840, 63-65), waardoor de veronderstelling dat Dik bij deze orgelmaker het vak heeft geleerd aan waarschijnlijkheid wint.\nOp de middentoren een tussen twee zware S-voluten gevatte cartouche, in vormen die associaties wekken met het 17e-eeuwse kwabornament. De merkwaardige deegachtige vormen van de handvaten van de vazen op de zijtorens herinneren eveneens aan die stijl.",
  "Part09_011Ferwerd": "Dit orgelfront werd niet vervaardigd voor de kerk waar het nu staat. Het is oorspronkelijk gemaakt voor de St-Dominicus in Leeuwarden, een driebeukige neoclassicistische hallenkerk met galerijen in het schip, gebouwd in 1850 naar ontwerp van Th. Molkenboer. Deze kerk werd in 1937 aan de eredienst onttrokken en later gesloopt; het patronaat van Dominicus ging over op een nieuwe kerk elders in de stad. Het orgel verhuisde mee, evenwel zonder het front, dat in 1940 werd geplaatst in Ferwerd.\nVoor een goed begrip van de oorspronkelijk bedoelde opzet moet worden vermeldt dat het huidige rugpositief oorspronkelijk een onderpositief was, waarvan de kas veel ondieper was dan de huidige en dat ten opzichte van de hoofdkas ook lager was geplaatst. De klaviatuur bevond zich aan de linkerzijde.\nDit front is voor het werk van de Adema's in hoge mate atypisch. Met zijn vijfdelige opbouw met brede ongedeelde velden doet het enigszins Zuid-Nederlands aan. Deze kas met \u2018aanhorig ornament\u2019 werd dan ook vervaardigd door Gebr. W. en J. Karsten, \u2018schrijnwerkers te Huissen bij Arnhem\u2019.\nEr bestaat van dit front een voorontwerp dat in hoofdlijnen wel overeenkomt met het uitgevoerde werkstuk, maar daarmee toch ook zeer aanzienlijke verschillen vertoont. De hoofdkas lijkt bij dit ontwerp het meest op het uitgevoerde instrument. Wij zien een ronde middentoren met zeven pijpen, brede ongedeelde tussenvelden met verhoogde frontstokken en 15 pijpen en ronde zijtorens met vijf pijpen. Bij de uitvoering werden de velden smaller en kregen zij slechts 11 pijpen, terwijl de zijtorens juist breder werden gemaakt en werden voorzien van zeven pijpen. Verder veranderde ook de ornamentiek, waarover later meer.\nHet onderpositief is bij het voorontwerp heel anders. Het is vijfdelig en omvat drie vlakke velden, geflankeerd door ronde torens. De buitenste velden hebben boven de pijpen de voor de Adema's zo karakteristieke doorbuigende lijsten waarboven snijwerk. Vergelijk bijvoorbeeld Terneuzen (1858) en natuurlijk het latere orgel in de Mozes en A\u00e4ronkerk te Amsterdam (1871). Opmerkelijk is de driehoekige onderlijst van het middenveld. De zijtorens hadden breed uitkragende kappen. De onderkas was niet ingesnoerd.\nBij de uitvoering werd de onderkas wel ingesnoerd en kreeg het onderpositief op kleinere schaal ongeveer dezelfde vorm als het hoofdwerk. Het voornaamste verschil is dat de velden hier schuin werden geplaatst en hol werden gemaakt, terwijl deze bij het hoofdwerk vlak zijn. Zowel bij hoofdwerk als onderpositief werden de pijpen in de velden met een naar buiten oplopende labiumlijn opgesteld. Bij de plaatsing in Ferwerd werd dit omgedraaid; deze toestand is bij de restauratie van 1983 gehandhaafd.\nDe decoratie van het uitgevoerde orgelfront verschilt aanzienlijk van die van het ontwerp. Slechts enkele elementen daarvan werden ongewijzigd overgenomen. De stijlen van de torens zijn bij het ontwerp behandeld als pilasters met composiet kapitelen. Dit ziet men bij het uitgevoerde front ook terug. Boven de velden zijn zowel bij ontwerp als uitgevoerd front lijsten van drielobbige bladeren aangebracht, die enige associaties wekken met lambrequins. Ten slotte is in beide gevallen afgezien van blinderingen aan de pijpvoeten.\nDe verschillen zijn echter aanzienlijk. Zowel in hoofdkas als positief zijn de torenkappen voorzien van een acanthusblad-decoratie, enigszins verwant aan het werk van C.F.A. Naber. Bij het ontwerp hebben de torenblinderingen de vorm van twee gesplitste bladranken, van tamelijk bescheiden omvang. Bij het uitgevoerde front zijn zij veel volumineuzer; zij bestaan bij de hoofdkas uit twee elkaar snijdende S-voluten, waaruit in de hoeken extra S-ranken ontspringen. De aandacht verdient ook nog het snijwerk boven de tussenvelden. Bij het ontwerp is op die plaats een tamelijk doorluchtige golfrank aangebracht met spaarzaam bladwerk en enige krullen. Bij de uitgevoerde kas ziet men een S-rank die is voorzien van vertakkingen met eikenbladeren. Dit rankwerk herinnert aan het naturalistische bladwerk van de late gotiek. Dezelfde vormen vinden wij terug in het snijwerk van de opengewerkte panelen onder de tussenvelden.\nDe vleugelstukken zijn bij het ontwerp opgebouwd uit C-voluten met daarin blad- en bloemmotieven en een hoorn van overvloed. De uitgevoerde vleugelstukken zijn eenvoudiger, gebaseerd op een S-vorm en gedecoreerd met gestileerd bladwerk. De consoles onder de torens bestaan zowel bij het ontwerp als bij het uitgevoerde front uit gekoppelde C-voluten die een palmet omvatten. Bij het uitgevoerde front heeft de palmet echter een rijkere vorm gekregen dan bij het voorontwerp. Ten slotte de opzetstukken van de torens. Bij het ontwerp ziet men in de torenkappen eerst een flauw gebogen timpaan, waarop bij de middentoren een muziekinstrumententrofee, waarvan aan beide zijden een S-voluut afhangt. Op de zijtorens twee gekoppelde C-voluten, eveneens met S-ranken aan beide zijden. Bij de uitvoering kregen de drie hoofdwerktorens een bekroning van twee gekoppelde C-voluten, waartussen twee kleinere, eveneens gekoppelde C-voluten zijn aangebracht. Daarboven ziet men twee ruggelings tegen elkaar geplaatste C-voluten die een soort vlampot omvatten. Bij de zijtorens zijn tussen de benedenvoluten cartouches te zien, die herinneren aan 17e-eeuws kwabornament.\nDe decoratie van het positief is in hoofdzaak gelijk aan die van het hoofdwerk, maar toch zijn daar ook belangrijke verschillen te constateren. Boven de tussenvelden ontbreekt het eikenblad; het is hier vervangen door een bebladerde C-voluut. Het eikenblad vinden wij daarentegen wel terug in de panelen onder de tussenvelden. De torenblinderingen hebben dezelfde voluutvormen als het hoofdwerk, alleen doorsnijden zij elkaar hier niet. Ook de consoles onder de torens zijn in hoofdvorm gelijk aan die van het hoofdwerk, maar zij zijn voorzien van schuimwerk en een cartouche. De opzetstukken op de torens bestaan ook weer uit twee gekoppelde C-voluten; de binnenvoluten ontbreken hier echter, terwijl de overgang naar de erop geplaatste ruggelings geplaatste voluten hier vloeiender is. Tussen de C-voluten op de middentoren een forse cartouche, ook weer in vormen die doen denken aan het kwabornament.\nDe makers van deze orgelkas hebben met grote virtuositeit ornamentvormen uit de late 17e eeuw gehanteerd, maar tevens op vrijmoedige wijze midden 17e-eeuws kwabornament en laatgotisch eikenbladwerk toegepast. Deze combinatie en de wat vlakke vormen, maken duidelijk dat wij toch met 19e-eeuws werk te maken hebben.",
  "Part09_012Hall": "Dit orgel is het eerste van een reeks van drie door Van Loo gebouwde orgels met een zevendelig front. De andere twee zijn te vinden in de Hervormde Kerken van Oud-Avereest (1867) en Dedemsvaart (1870). De oudere instrumenten die van deze orgelmaker bekend zijn, in de Doopsgezinde Kerk te Blokzijl (1858, deel 1850-1858, 358-359) en de Hervormde Kerk in Lutten (1858, deel 1858-1865, 54-55), hebben een vijfdelige frontopbouw.\nIn Hall ziet men drie ronde torens, elk met zeven pijpen, licht geholde tweedelige tussenvelden met in elke etage vijf pijpen met parallel naar het midden aflopende labia, en geronde tweedelige zijvelden, ook met parallel naar het midden aflopende labia.\nBij de oudere vijfdelige orgelfronten van Van Loo werd de scheiding tussen de etages van de tussenvelden gevormd door schuin geplaatste met snijwerk afgebiesde lijsten. In Hall zijn deze lijsten horizontaal geplaatst. Zij worden begeleid door snijwerk bestaande uit een bescheiden S-rank en een krakelingvormige C-voluut. De scheidingslijsten in de zijvelden hebben dezelfde vorm en daarmee zijn wij al bij de decoratie aangekomen. Golf- en S-ranken en C-voluten zijn het overheersende element. Aan de pijpvoeten in de torens ziet men in het midden twee golfranken en in de hoeken twee naar buiten geopende C-voluten. De figuren boven in de torens vormen een omkering van genoemde motieven. Aan de pijpvoeten in de beneden-tussenvelden ziet men een op zijn rug liggende C-voluut, terwijl op diezelfde plaats in de zijvelden een S-rank het voor het zeggen heeft. Boven in deze velden ziet men ook weer een combinatie van een C-voluut en een S-rank. Tussen de torens is een S-rank te zien, die een bebladerde C-voluut omarmt. De vleugelstukken, die op de bovenrand van de borstwering eindigen, zijn nogal breed opgezet, wat kenmerkend is voor Van Loo. Zij bestaan elk uit een forse S-rank, die zich in gestileerd bladwerk vertakt, waarvan de elementen elkaar hier en daar op een ingenieuze wijze doorkruisen. Op de middentoren bevindt zich een lier, een ornament dat men ook bij de twee oudere instrumenten van deze orgelmaker kan aantreffen. Of de zijtorens ooit een bekroning hebben gehad, is niet duidelijk.",
  "Part09_013Heerenveen-Nijehaske": "Een orgel van het type dat door het Huis Van Dam eerder werd toegepast, in 1858 in de Doopsgezinde Kerk te Joure (deel 1858-1865, 46-48)en een jaar later in de Hervormde Kerk te Lippenhuizen (deel 1858-1865, 95-96). Uitgangspunt bij dit fronttype is de middentoren met zijvelden, zoals door Van Dam in deze tijd veelvuldig toegepast. Kenmerkend voor dit model is dat toren en velden hier tot een flauw gebogen middenpartij werden gecombineerd. Dit geheel werd geflankeerd door twee ongedeelde velden met een S-vormige welving en een eveneens S-vormige bovenlijst. De zijstijlen zijn zeer geprononceerd aanwezig; zij zijn voorzien van een soort kapiteel met daarop een forse bekroning.\nBij het orgel te Nijehaske wordt dit frontconcept in hoofdzaak herhaald, met \u00e9\u00e9n belangrijk verschil: de middentoren herneemt zijn rechten en halfronde vorm, terwijl de torenvelden vlak zijn gehouden. Het vloeiende verloop van de middenpartij is hier opgegeven ten gunste van een wat hoekiger werkende oplossing. Des te opvallender is het dat de zijvelden hun vloeiende S-vorm hebben behouden.\nDe decoratie is verwant aan die in Joure, hier en daar zelfs identiek. Aan de pijpuiteinden in Nijehaske ziet men precies dezelfde combinatie van S-ranken en C-voluten als in Joure. Zeer verwant, maar niet volkomen identiek is bij beide orgels het bladwerk aan de pijpuiteinden in de torenvelden. Wat wel opvalt is dat de vormen forser en vleziger zijn geworden, een algemene tendens in het snijwerk van de Van Dam-orgels en trouwens niet alleen daar. Het snijwerk aan de pijpvoeten in de middentoren is in vormentaal gelijk aan dat te Joure, maar draait dit precies om. In Joure bestaan de overige blinderingen uit tamelijk vlakke S-ranken. In Nijehaske ziet men dezelfde vormen, doch verrijkt met tamelijk plastisch bladwerk, wat een geheel ander effect teweegbrengt.\nAnders dan in Joure en Lippenhuizen is de torenkap onversierd. De zijstijlen hebben ook hier een kapiteelvormig bovenstuk en een forse bekroning, hier gevormd door een bloemmotief waaruit een vrucht te voorschijn komt. De vleugelstukken bestaan uit een combinatie van S-voluten, waarin ook C-voluten zijn opgenomen. Opvallend zijn de omkrullingen aan de beneden-uiteinden. De middenpartij wordt bekroond door een opzetstuk, bestaande uit voluutvormen, bekroond door een lier.\nIn 1872 zal Van Dam nogmaals een orgel met een front van dit model tot stand brengen, en wel te Echten. De gebogen middenpartij zal daar een triomfantelijke rentree maken.",
  "Part09_014Kapelle": "Dit orgel is in zijn frontindeling vrijwel identiek aan de instrumenten in Beusichem (1858) en Amerongen (1862), die op hun beurt weer waren ge\u00efnspireerd door de rugwerkfronten van de Grote Kerk in Gorinchem en de Oude Kerk te Delft. Het orgel bevat een gedeelde middentoren en heeft als consequentie daarvan een zeer uitgesproken bovenwerkfront, waarachter zich hier, evenals te Amerongen, geen bovenwerk bevindt: het tweede manuaal is uitgevoerd als nevenwerk.\nDe ornamentiek is hier vrijwel gelijk aan die van de twee genoemde oudere instrumenten. Op de bovenlijsten van de velden ziet men hier weer reeksen klimmende S-voluten, terwijl ook de boogfriezen aan de pijpuiteinden en de tootlijsten bij de pijpvoeten oude bekenden zijn. De bekroningen van de torens bestaan ook hier uit door tootlijsten omgeven pijnappels. De consoles onder de torens vertonen omkrullend bladwerk, waaronder een rondgaande band en een bladwerk druiper.",
  "Part09_015Kwadijk": "Een slanke versie van het standaardfront van Flaes & Br\u00fcnjes, dat voor het eerst werd toegepast in 1855 voor het orgel van de Doopsgezinde Kerk te Wormerveer (deel 1850-1858, 268-270). De tussenvelden hebben weliswaar, evenals die in Wormerveer, acht pijpen, maar zij zijn door het steilere labiumverloop smaller geworden, wat het gehele orgel een slankere werking verschaft dan het prototype. Zoals bij alle orgels van dit model zet de middentoren hoger aan dan de velden en de zijtorens.\nOvereenkomstig de tendens in deze tijd in het werk van deze orgelmakers is de decoratie tamelijk uniform. De meeste blinderingen bestaan uit ongeveer dezelfde soort golfranken, die in het midden bij een ruitvormig element samenkomen. Bij het iets oudere orgel van de Oostzijderkerk in Zaandam was dat, evenals te Wormerveer een palmet (deel 1858-1865, 282-284). Aan de pijpvoeten in de tussenvelden de vertrouwde S-voluut, hier begeleid door zeer summier bladwerk. De aandacht verdient nog de manier waarop de ruimte tussen de torens, die hier nogal smal is, is opgevuld. Men ziet twee bebladerde C-voluten en erboven een S-vormige lijst met een soort knik in het midden die boven en onder met een krul met bloemmotief bij de zijstijlen van de torens aansluit. Dit is nog steeds dezelfde vorm als in Wormerveer. Typerend is ook de decoratie van de torenkappen en bovenlijsten van de velden met hun strikken. Op de middentoren de gebruikelijke muziekinstrumententrofee, op de zijtorens de eveneens gebruikelijke vlampotten, hier in een wel heel strakke versie.\nDe console onder de middentoren is versierd met omkrullend bladwerk. De consoles van de zijtorens zijn voorzien van een gelobde decoratie, de eerste keer dat Flaes & Br\u00fcnjes dit toepassen. Deze vorm zal nog in vele (niet alle) Flaes-orgels van dit model terugkeren, ook in het laatste instrument van dit orgelmakershuis.",
  "Part09_016Leimuiden": "Het front van dit orgel is een goede vertegenwoordiger van het door Knipscheer II veelvuldig toegepaste standaardtype dat voor het eerst in deze vorm werd toegepast in 1858 in de Hervormde Kerk te Nieuwveen (deel 1858-1865, 58-60). Het is bijna identiek aan de iets oudere orgels in Warmenhuizen (deel 1858-1865, 335-336) en Abbekerk (deel 1858-1865, 341-343). Men ziet een ronde middentoren, gedeelde vlakke tussenvelden met schuine tussenlijsten en ronde zijtorens.\nDe decoratie is goeddeels gelijk aan die in Abbekerk. Boven de tussenvelden forse S-ranken, eenvoudige C-ranken boven in de torens en op een S-rank gebaseerde elementen aan de pijpvoeten in de torens, waarbij de voluutvormen in het midden zich naar boven openen. Een variant waarbij de voluutvormen in het midden zich juist naar beneden openen, komt bij Knipscheer ook voor. Tussen de etages van de velden ziet men een smalle lijst met aan beide zijden twee smalle gekoppelde S-ranken. Onder in de benedenvelden een zich vanuit de buitenhoeken vertakkende bladrank. De vleugelstukken met hun forse S-voluut, brede afsluitlijst met rankwerk daarboven, zijn typerend voor het werk van Knipscheer in deze jaren. Op de torens de voor Knipscheer karakteristieke beeldjes van een harp spelende David en twee bazuin blazende engelen.",
  "Part09_017Macharen": "Een iets kleinere en versoberde variant van het front van het Smits-orgel in Overlangel uit 1858 (deel 1858-1865, 71-72). Een belangrijk verschil is dat het hier niet om een balustrade-orgel gaat. Het instrument heeft een vrij hoge ingesnoerde onderkas. Dit geeft het orgel in Macharen een sterkere verticale werking.\nDe hoofdopbouw is gelijk aan die van Overlangel en dus ook schatplichtig aan het rugpositief van het Utrechtse Domorgel.\nHet front omvat een gedeeld middenveld met forse wimberg, gedeelde tussenvelden en spitse zijtorens. Dit laatste is reeds een verschil met Overlangel, waar de zijtorens vlak zijn. De middenvelden zijn hier smaller en bevatten elk zeven pijpen, tegen Overlangel negen. Vertoont het labiumverloop van de velden in Overlangel een lichte buiging, in Macharen geeft het een recht naar het midden oplopende lijn te zien. De tussenvelden, die evenals te Overlangel vijf pijpen bevatten, maken een naar verhouding bredere indruk. In de benedenvelden is het labiumverloop horizontaal, in het bovenveld V-vormig. In Overlangel hebben beide etages van de velden een V-vormige labiumlijn.\nDe decoratie vertoont grote overeenkomsten met die in Overlangel, maar is soberder uitgewerkt. De pijpen met facetten, die zo beslissend zijn voor de visuele werking in Overlangel, ontbreken hier. De spitsbogen van de beide middenvelden hebben dezelfde vormen, alleen zijn de secundaire bogen niet, zoals in Overlangel, nogmaals onderverdeeld. Ook de wimberg is in hoofdzaak gelijk aan die in Overlangel en bevat een rozet met een wentelende figuur en daarboven een eigenaardig opgebouwde driestraal. De etages van de tussenvelden worden ook hier gescheiden door spiegelbeeldig op elkaar geplaatste bogen die tezamen een X-vormige figuur vormen, terwijl de bovenvelden worden afgesloten door een kleine wimberg, geflankeerd door pinakels. De zijtorens ten slotte worden bekroond door opengewerkte spitsen met wimbergen. De uitbundige hogels en kruisbloemen die in Overlangel zo opvallen, hebben in Macharen geen pendant. De kas wordt wel bekroond door hogels en kruisbloemen, maar deze zijn uiterst bescheiden van volume en vormgeving.\nDe onderlijsten zijn gedecoreerd met reeksen ruiten met vierpassen. Aardig zijn de opengewerkte consoles tussen onder- en bovenkas. De bovenkas wordt geleed door eenvoudige spitsbogen.\nEvenals te Overlangel is het snijwerk tamelijk vlak. Vermoedelijk is hier dezelfde beeldsnijder als te Overlangel aan het werk geweest.",
  "Part09_018Mariahout": "Dit orgeltje vertoont grote overeenkomsten met het in 1865 gebouwde instrument dat thans in het klooster Soeterbeeck te Deursen staat (deel 1858-1865, 304-305). Het is echter kleiner, strakker en eenvoudiger. Het instrument in Deursen heeft een hol middenveld, geflankeerd door respectievelijk twee hogere vlakke torens en twee lagere geronde zijtorens. In Mariahout is het middenveld vlak en ontbreken de geronde zijtorens. Het labiumverloop is in Deursen wat onregelmatig, in Mariahout heeft het de vorm van een strakke omgekeerde V. De voor het orgel in Deursen zo kenmerkende onderkas met zware consoles onder de torens heeft in Mariahout geen equivalent. Een belangrijk verschil is dat in Mariahout de pijpen van het middenveld hoger zijn geplaatst dan in de zijtorens, terwijl deze in Deursen op \u00e9\u00e9n lijn liggen. Daar zijn wel de pijpen van de geronde zijtorens lager geplaatst.\nDe decoratie is bescheiden, maar verfijnd. De pijpen van de torens zijn van ciseleringen voorzien, dat wil zeggen om de eigenlijke pijpen zijn mantels met deze decoratie aangebracht, zoals Smits dat bij zijn versierde pijpen steeds doet.\nBlinderingen aan de pijpvoeten ontbreken. Boven in het veld is in het midden een draperie aangebracht. In de hoeken zijn C-vormige gestileerde ranken te zien. Op de bovenlijst een decoratie bestaande uit twee naar buiten geopende C-voluten aan de buitenkant en twee naar boven geopende C-voluten in het midden, die elkaar bij een soort Franse lelie ontmoeten. Deze decoratie is in haar vormen het spiegelbeeld van de blindering van het veld. Boven in de torens ziet men in de hoeken twee naar buiten geopende S-voluten die een cartouche omramen. Op de torens een verhoging waarop lauwerkransen met gekruiste bazuinen.\nDe vleugelstukken bestaan uit twee gedeelten. Het benedengedeelte, dat afsluit met een rechte lijst ter hoogte van de onderlijst van het middenveld, omvat een voluutkrul die een insnoering suggereert. Daarboven een vergelijkbare krul met daar weer boven een aan een krul opgehangen reeks muziekinstrumenten.",
  "Part09_019Oosterwolde": "Er is weinig bekend over de bouwer van dit orgel H.J. Noorman, een aannemer-timmerman uit Oosterwolde. De kerk in het naburige Haule staat ook op naam van een H.J. Noorman; waarschijnlijk hebben wij in beide gevallen wel met dezelfde persoon te maken. Dat mensen met een achtergrond als hij ook aan orgelbouw deden kwam vaker voor. Voor zover bekend is het instrument te Oosterwolde zijn enige orgel.\nHet heeft een vijfdelig front met drie ronde torens en smalle ongedeelde, licht geholde tussenvelden.\nDe decoratie is verzorgd en hier en daar origineel. Opmerkelijk is dat de onderlijsten, ook bij de zijgedeelten van de orgelgaanderij, zijn voorzien van modillons en tandlijsten. Bij de torenkappen vinden wij dezelfde vormen. De blinderingen aan de pijpvoeten bestaan alle uit bebladerde S-ranken. Bij de middentoren ziet men in bladeren en krullen een overwegend opwaartse lijn, veroorzaakt doordat zij zich alle naar boven openen. Bij de velden overheerst de opwaartse lijn ook nog, maar door bescheiden krullen in de hoeken krijgt deze een tegenbeweging. In de zijtorens ten slotte overheerst door forse hoekkrullen de neerwaartse lijn, die alleen van enig tamelijk bescheiden bladwerk een tegenbeweging krijgt.\nBoven in de middentoren ziet men in de hoeken rijk vertakte bladranken die in het midden elk in twee omkrullingen eindigen en daar een sferische ruit vrijlaten. Bij de zijtorens eindigt elk der beide ranken in het midden met slechts \u00e9\u00e9n krul; de rankvorm komt daardoor iets duidelijker naar voren. Boven de velden is een sierlijke S-rank te zien waar zich andere ranken doorheen vlechten. De vorm van de vleugelstukken is verwant; een zeer ingenieus en sierlijk samenstel van rankmotieven met hier en daar wat rococo-achtig schuimwerk. Charmant detail: het kleine druiventrosje bovenin. Voor torenbekroningen was in de betrekkelijk lage kerk geen plaats.\nHet sierlijke, kennelijk met liefde gemaakte snijwerk maakt dit orgel van een vrij onbekende orgelmaker tot een lust voor het oog.",
  "Part09_020Oud-Avereest": "Het front van dit orgel is bijna een dubbelganger van het \u00e9\u00e9n jaar oudere orgelfront in Hall. Ook hier een zevendelige opbouw met drie ronde torens van elk zeven pijpen, holle tweedelige tussenvelden met horizontale afscheiding tussen de etages en parallel labiumverloop, en geronde tweedelige zijvelden, eveneens met horizontale scheidingslijsten.\nDe ornamentiek vertoont dezelfde vormen; deze is alleen op sommige plaatsen anders gegroepeerd. Zo ziet men bij beide orgels bij de scheidingslijsten in de velden een S-rank en een krakelingvormige C-voluut. In Hall bevindt deze voluut zich respectievelijk aan de kant van de middentoren en de zijtorens, aan de binnenkant dus, in Oud-Avereest is dat precies omgekeerd. Aan de pijpvoeten in de velden zijn de elementen in Oud-Avereest ongeveer het omgekeerde van die in Hall. De torenblinderingen zijn bij beide orgels in hoofdzaak gelijk, dat wil zeggen aan de pijpvoeten in het midden twee golfranken en aan de buitenzijden telkens een naar buiten gekeerde C-voluut, terwijl de blinderingen aan de pijpuiteinden in de torens hetzelfde motief in omgedraaide vorm te zien geven.\nDe vleugelstukken bij beide orgels zijn verwant; zij waaieren naar verhouding zeer breed uit. Ook hier ziet men een S-rank met daarbinnen een bebladerde C-voluut met elkaar kruisende elementen, maar iets soberder uitgewerkt. Op de drie torens zijn vlampotten aangebracht. De lier blijkt voor Van Loo als decoratie te hebben afgedaan.",
  "Part09_021Schiedam": "Een rijkere variant van het blokvormige kasmodel dat Witte verscheidene keren heeft toegepast. Voor het frontontwerp is overleg gepleegd met een van de architecten van de kerk, J. Vormer. In overeenkomst met de bouwtrant van de kerk is de vormgeving dan ook romaniserend, al ontbreken gotiserende elementen bepaald niet. De opbouw is gelijk aan die van de orgels van het type Leiden, Remonstrantse Kerk. Wij zien dus een middenpartij met wimberg en twee lagere zijvelden, die door stijlen met pinakels van elkaar worden gescheiden. Het voornaamste verschil met de oudere types van dit model is dat het middenveld hier in twee\u00ebn is gedeeld. Wij zien twee rondbogen met toten en daarboven een rozet met zespas, geflankeerd door twee sferische driehoeken. De vormgeving van deze boogpartij stemt in belangrijke mate overeen met die van de zijvensters van de kerk. Een paar verschillen zijn er wel. De toten zijn bij het orgel talrijker, terwijl aan de zijkant dubbele zuiltjes zijn aangebracht in plaats van enkele zoals bij de vensters. Witte had vergelijkbare rondbogen reeds eerder willen toepassen bij een niet uitgevoerd ontwerp voor de Oude Kerk te Delft.\nDe wimberg boven het middenveld is voorzien van een klimmend rondboogfries en wordt bekroond door een vierkante verhoging met kruis. De vormen van dit fries vinden wij terug in de kerk op de overgang van wand naar plafond. De bogen in de zijdelen herhalen de vormgeving van de middenbogen. Opmerkelijk is de bekroning van de zijvelden. Men ziet daar een in gecompliceerde door boogsegmenten onderverdeelde kielboog, een uitgesproken laatgotisch element, dat hier met grote vrijmoedigheid in rondboogvormen is vertaald. De bekroning van de zijwanden neemt het silhouet van deze bekroningen over. Aan de pijpvoeten zijn eenvoudige tootlijsten aangebracht. Het eclecticisme van de jaren zestig vindt hier een wel zeer overtuigende expressie. Uitgangspunt is de romaniserende rondboogstijl. Evenals bij het kerkgebouw heeft men echter ook gebruik gemaakt van elementen ontleend aan de gotiek en deze eenvoudigweg rondbogig gemaakt. Zo ontstond iets geheel nieuws. Kerk en orgel vormen tezamen een bescheiden, maar uiterst belangwekkend Gesamtkunstwerk.",
  "Part09_022Welsum": "Het front van dit orgel is een gereduceerde versie van dat van het instrument in de St-Bavo te Harmelen uit 1858 (deel 1850-1858, 372-374). Laatstgenoemd orgel heeft een vijfdelige opbouw met drie ronde torens en ongedeelde rondbogige tussenvelden.\nHet frontconcept van Welsum werd verkregen door in de eerste plaats de zijtorens weg te laten. Om dan nog een geheel van aannemelijke proporties over te houden moesten de velden breder worden gemaakt.\nNog in een ander opzicht vond hier een reductie of liever gezegd comprimering plaats. In Harmelen worden de rondbogige tussenvelden aan de bovenzijde afgesloten door een rechte lijst, waarop een voluutvormige decoratie is aangebracht, welker vormgeving uiteindelijk teruggaat op het orgel in de Nieuwe Kerk te Delft. In Welsum worden de velden aan de bovenzijde afgesloten door een inzwenkende gebogen lijst die aan de zijkanten de bovenlijsten van de boogvelden raakt. In de boogzwikken is een driehoekig bladmotief te zien.\nOm het verlies van de zijtorens enigszins te compenseren is het orgel voorzien van brede zijstijlen met nogal onorthodoxe kapitelen. Daarboven zijn grote kralen aangebracht en een opzetstuk bestaande uit twee gekoppelde S-voluten en een palmet. De blinderingen bestaan uit C-voluten en eikenblad. Zo ziet men beneden in de toren in het midden twee gekoppelde C-voluten, aan beide zijden begeleid door op hun rug liggende C-voluten waar zich eikenloof omheen slingert. Aan de pijpvoeten in de velden zijn in de hoeken twee schuin op hun rug liggende dubbele C-voluten geplaatst waaruit eikenblad te voorschijn komt dat in het midden een figuur vormt die wat doet denken aan een Franse lelie. Aan de pijpuiteinden hebben de voluten minder in te brengen, hier overheerst het bladwerk. In de toren ziet men hier in het midden weer twee gekoppelde C-voluten, zoals beneden, maar verder alleen S-vormige eikenbladranken. Boven de zijvelden ziet men vrijwel alleen bladranken, alleen zijn in de hoeken heel kleine voluutjes aangebracht. Deze sluiten aan op de kapitelen van de bogen. Deze geven een versoberde versie van de kapitelen van de zijstijlen te zien. Bijzonder boeiend is het snijwerk op de bovenlijsten van de velden. Hier ziet men bloemenslingers waaruit een bazuin blazende engel oprijst.\nIn de kap van de middentoren een kralenlijst zoals ook bij de zijstijlen. Op de toren een eenvoudige lier. De vleugelstukken zijn opgehangen aan een bloemenrozet en hebben de vorm van een G-sleutel; zij steunen beneden op een C-voluut. Op de borstwering van de galerij opzetstukken, bestaande uit een pinakel, geflankeerd door S-ranken, nu met spitse bladvormen.\nHet snijwerk van dit orgel kenmerkt zich niet door een zeer grote verfijning, maar het vertoont op verschillende plaatsen een verrassende originaliteit.",
  "Part09_023Westzaan": "Een monumentale versie van het standaardfront van Flaes & Br\u00fcnjes, dat zich kenmerkt door drie ronde torens, ongedeelde tussenvelden met horizontale bovenlijsten. In \u00e9\u00e9n opzicht wijkt dit orgelfront van alle andere fronten van dit model af: het heeft licht geholde velden, terwijl het standaardmodel anders altijd vlakke velden vertoont. Daardoor en door de grotere breedte van deze velden heeft dit orgel een geheel andere visuele uitstraling dan het chronologisch er direct aan voorafgaande instrument in Kwadijk. De ornamentiek is goeddeels gelijk: in de torens en aan de pijpuiteinden in de velden golfranken met in het midden een gestileerd plantaardig motief. Aan de pijpvoeten in de velden de vertrouwde S-voluut waaruit bij de middentoren bladwerk ontspruit. In Kwadijk ziet men ook bij de zijtorens enig bladwerk uit de S voortkomen; in Westzaan ontbreekt dat. De strikken op de torenkappen zijn bij beide orgels ongeveer gelijk. Boven de velden ziet men de gebruikelijk ingezwenkte lijst met knik en daaronder een S-rank, waaruit zich naar de knik in de lijst toe een C-rank ontwikkelt. Op de middentoren de gebruikelijke muziekinstrumententrofee en op de zijtorens vlampotten, eveneens een gebruikelijk Flaes-motief. De in Kwadijk voor het eerst toegepaste gelobde consoles onder de zijtorens zijn in Westzaan niet overgenomen. Onder alledrie de torens ziet men hetzelfde omkrullende bladwerk, beneden uitlopend in een pijnappel.\nDe orgeltribune wordt gedragen door twee forse gemarmerde zuilen met rijke corinthische kapitelen. Opmerkelijk is de sierlijke gebogen vorm van de orgelgalerij, die samen met het sierlijke rasterwerk op de borstwering een aardig contrast te zien geeft met de tamelijk strenge orgelkas.",
  "Part09_024Ysbrechtum": "Reeds bij het orgel in Menaldum bleek dat Hardorff een waarschijnlijk door Van Dam vervaardigd frontontwerp heeft gebruikt, in dit geval een niet uitgevoerd plan voor Heeg. In Ysbrechtum neemt Hardorff andermaal een Van Dam-front over en wel een model dat het huis Van Dam veelvuldig heeft toegepast, voor het eerst in 1864 bij het orgel dat zich thans te Harlingen bevindt, in de Gereformeerde Kerk Vrijgemaakt (deel 1858-1865, 312-314). Het Van Dam-model omvat een ronde middentoren met vlakke tweedelige torenvelden met tegengesteld labiumverloop, holle ongedeelde tussenvelden met verhoogde frontstokken en ronde zijtorens.\nHardorff neemt dit frontmodel met slechts geringe wijzigingen over. De voornaamste verandering is dat de buitenvelden hier vlak zijn uitgevoerd in plaats van hol. Verder zijn de tussenlijsten in de torenvelden breder dan in Harlingen, waardoor de scheiding tussen de etages sterker spreekt. Bovendien zijn zij nog voorzien van een diamantkop. Dan is de overgang tussen onderkas en bovenkas iets anders vorm gegeven: de scheidingslijst is in Ysbrechtum breder, terwijl de bladconsoles onder de torens verder naar beneden doorlopen, wat een ander beeld oplevert. Daarmee zijn de voornaamste verschillen wel genoemd.\nOok in de decoratie zijn enige Van Dam-elementen te vinden.  Onder de frontstokken van buitenvelden zijn drie diamantkoppen aangebracht. Een dergelijke decoratie vindt men niet in Harlingen, maar wel bij de bijna identieke orgels in Cornwerd en Goutum, die nauw aan het Harlingse orgel verwant zijn. Als Van Dam in 1868 het Harlingse model nogmaals toepast in Britswerd, krijgt het ook diamantkoppen.\nDe verdere decoratie is niet direct aan Van Dam ontleend. Het snijwerk vertoont over het algemeen hetzelfde stramien. In de velden en aan de pijpvoeten in de torens is een kelkvorm te zien waaruit zich golfranken ontwikkelen. In de torens ziet men daar ook geen centrale element. Aan de pijpuiteinden in de torens is het een iets ander verhaal: ook daar in de hoeken een kelkmotief, maar dan rijker dan in velden op de andere plaatsen. Deze kelken worden een gevlochten bladslinger verbonden waarop een sierlijk, gevleugeld element zich in evenwicht houdt. De buitenvelden worden aan de bovenzijde afgesloten door een smalle C-vormige lijst, waaronder zich vanaf de zijtorens rankwerk ontwikkelt. Vanaf de middentoren poogt een sierlijke kleine rank tevergeefs zijn verwanten beneden te bereiken: op de hoogte is het eenzaam.\nOp de torens uit gekoppelde C-voluten samengestelde opzetstukken, bij de middentoren bekroond door een lier, bij de zijtorens door een opengewerkte palmet. De vleugelstukken beginnen boven met een golvende slinger, dan volgen twee bebladerde C-voluten en ten slotte eindigt het geheel beneden in een naar buiten geopende krul. De bladconsoles onder de torens zijn van het gebruikelijke model.",
  "Part09_025tZand": "Het front van dit orgel vertoont grote overeenkomsten met dat van het uit 1861 daterende Ypma-orgel in de Calvijnkerk te Baarn (deel 1858-1865, 153-155). Ook hier dezelfde indeling van drie ronde torens en relatief smalle vlakke velden met tegengesteld labiumverloop, dat in de bovenvelden een scherpere hoek vertoont dan in de benedenvelden. De meest opvallende overeenkomst is echter de vorm van de torenkappen met hun extra naar achter hellende geleding.\nHet orgel in 't Zand is iets groter dan dat te Baarn, wat consequenties heeft voor de frontopbouw. In Baarn heeft alleen de middentoren zeven pijpen, de zijtorens moeten het met vijf pijpen doen.In 't Zand hebben alle drie torens zeven pijpen. De velden in Baarn bevatten alle vijf pijpen, in 't Zand ziet men in de benedenvelden zes pijpen en in de bovenvelden zeven.\nIn de decoratie ziet men gedeeltelijk dezelfde vormen, maar er zijn ook grote verschillen. Bovendien mist men in 't Zand de grote verfijning die het Baarnse front kenmerkt.\nDe stijlen zijn bij beide orgels op dezelfde manier tot pilasters getransformeerd, met een soort diamantkop halverwege. De kapitelen van deze pilasters hebben in hoofdzaak dezelfde vorm als in Baarn, maar wat grover uitgevoerd.\nDe consoles onder de torens zijn bij beide orgels vrijwel identiek. De blinderingen aan de pijpvoeten bestaan in 't Zand uit eenvoudige tootlijsten; deze decoratie heeft niets gemeen met de fraaie banden die op die plaats in Baarn zijn te zien. De lijsten tussen de etages van de velden vertoont een reeks golfranken. In Baarn ziet men die op die plaats ook, maar anders van opbouw. Aan de pijpuiteinden in de velden ziet men ook golfranken met hier en daar een bloemmotief. Overeenkomst met Baarn is er nauwelijks. Wat wel weer op het Baarnse orgel lijkt, is de versiering op de bovenlijsten van de velden. In beide gevallen ziet men weelderige bloemenslingers. De opbouw ervan is in Baarn logischer dan in 't Zand. De bovenblinderingen in de torens lijken in het geheel niet op die in Baarn. Daar een uiterste doorzichtigheid, bijna metalig, hier vlezige, plastische vormen. In de middentoren ziet men een rijk, maar wat onoverzichtelijk samenstel van vegetatieve voluutranken, met hier en daar een bloemmotief en een bescheiden druiventros. De vormen in de zijtorens zijn verwant, maar eenvoudiger. De torenkappen zijn versierd met eierlijsten. Dit is weer een overeenkomst met Baarn. In 't Zand ontbreken vleugelstukken. Of zij er ooit zijn geweest is niet vast te stellen.\nHet orgel te Baarn had oorspronkelijk vrijwel zeker beelden op de torens, maar daarover is niets bekend. In 't Zand zijn de beelden er nog. In het midden Caecilia die haar kleine orgeltje naar beneden laat hangen. Een soortgelijk beeld vindt men bij het in 1856 gebouwde Vollebregt-orgel in de St-Victor in Noordwijkerhout (deel 1850-1858, 300-302). Beide beelden zijn vermoedelijk afkomstig van Louis Veneman. De iconografie gaat terug op een schilderij van Raffael uit 1516, thans in de Pinacotheek in Bologna. Op de zijtorens zijn bazuin blazende engelen te zien.\nEen vergelijking tussen deze beide Ypma-orgels is bijzonder interessant. Het snijwerk van het Baarnse orgel is van een grote verfijning en transparantie en roept een oudere stijlperiode in herinnering. Dat van 't Zand is vleziger, grover zo men wil en typerend voor de tijd van ontstaan. Men kan hier zien hoe men uitgaande van een eender basisconcept toch tot een geheel ander resultaat kan komen.",
  "Part09_026Makkinga": "Een voor de Gebr. Adema kenmerkend huisorgel dat overeenkomsten vertoont met het iets oudere instrument in Geldermalsen (deel 1858-1865, 143-144). Ook dit instrument is met mahoniefineer afgewerkt, zoals toen gebruikelijk was bij het 'betere' meubel. Kenmerkend is vooral het vooruitstekende klavier, dat ook hier rust op gedraaide kolommen. Het thans aanwezige pijpenfront is niet origineel. In Geldermalsen wordt het klinkende gedeelte van het instrument afgesloten door houten deuren, in Makkinga waren dit waarschijnlijk met doek bespannen deuren, zoals meestal gebruikelijk. De kap is evenals in Geldermalsen gedecoreerd met een robbellijst. Het orgel in Makkinga is minder strak en minder sober dan dat in Geldermalsen. Het vooruitstekende deel van de kas dat het klavier bevat is niet recht van vorm, maar inzwenkend. De bovenkas heeft hier afgeschuinde hoeken, met bij de kap een console die uitloopt in enigszins rococo-achtig snijwerk dat boven de bakstukken zijn equivalent heeft. Een dergelijke vormgeving zou tot aan het einde van de 19e eeuw kenmerkend blijven voor allerlei soorten meubelen. Anders dan in Geldermalsen zijn hier de registertrekkers niet dwars boven de bakstukken aangebracht, maar boven het klavier.",
  "Part09_027Birdaard": "Evenals de Adema-fronten van het type Heerenveen/Valkkoog is het front van dit orgel een gecomprimeerde versie van het front van het eerste zelfstandig door de Gebroeders Adema gebouwde orgel voor Sint Nicolaasga, thans in de Goede Herderkerk in Terneuzen (deel 1858-1865, 77-79). Alleen zijn zij hier anders te werk gegaan.\nKarakteristiek voor het front in Terneuzen zijn de tweedelige tussenvelden met in de benedenetage een boogvormige, binnen een rechthoek gevatte decoratie met doorbuigende onderlijst, en de korte bovenetages.\nIn Heerenveen en Valkkoog verviel de boogvorm, in Birdaard de bovenvelden. Men ziet ook hier de in een rechthoek gevatte rondbogige afsluiting van de velden, die vrij abrupt door een horizontale lijst wordt be\u00ebindigd. Om het verdwijnen van de bovenvelden te compenseren zijn aan weerszijden van de middentoren grote S-voluten aangebracht.\nDe proporties zijn door het vervallen van de bovenvelden in Birdaard geheel anders geworden. Daaraan werkt ook mee dat de velden nu relatief breder zijn geworden ten opzichte van de torens. De torens hebben alle drie slechts vijf pijpen, wat in Terneuzen alleen bij de zijtorens het geval is, terwijl de velden hier negen pijpen hebben, tegen Terneuzen (in de benedenvelden) zeven. Ook het labiumverloop is in Birdaard anders: in Terneuzen een omgekeerde boogvorm, in Birdaard een V-vorm.\nDe decoratie is hier en daar nog verwant aan die in Terneuzen, maar vertoont toch ook aanzienlijke verschillen. De rondbogige afsluitingen van de velden hebben in hoofdzaak dezelfde vorm; ook de rozetten in de boogzwikken ontbreken niet. De in de bogen aangebrachte ranken zijn in Terneuzen symmetrisch, in Birdaard uitgesproken asymmetrisch. Onder de doorbuigende benedenlijsten van de bogen ziet men nog enig rankwerk, dat in Terneuzen op die plaats ontbreekt. De overige versiering is geheel anders. De torenblinderingen zijn verwant aan die in Oudehaske, maar wat grover van uitvoering. Ook hier ziet men in de hoeken twee bebladerde C-voluten, die door een bladslinger, met een plantaardig element in het midden, bijeen worden gehouden. Opvallend rijk zijn de vleugelstukken. Uit een golvende bladrank maakt zich naar beneden een naar buiten geopende C-voluut los, waaraan een krul is opgehangen die naar beneden uitloopt in bladwerk met druiventrossen. Bij de plaatsing in Birdaard is de borstwering afgeschuind om dit bladwerk vrij baan te geven. De bladconsoles onder de torens zijn van een tamelijk gebruikelijk model. De profielen van de torenkappen zijn zeer sober en weinig sprekend. Een echt Fries element wordt gevormd door de opzetstukken in de vorm van twee gekoppelde bebladerde C-voluten.",
  "Part09_028DenDungen": "Dit vermoedelijk laatste orgel van F.C. Smits senior heeft een kas, vervaardigd door J.F. Beuijssen, die vaker voor Smits werkte. Het instrument werd gebouwd voor de inmiddels verdwenen neoclassicistische kapel van het Groot-Seminarie te Haaren en omvat een hoofdwerk en een onderpositief. Het onderpositief werd in 1938, bij de plaatsing in de nieuwe seminariekapel te Haaren, verwijderd, maar kon bij de plaatsing in Den Dungen aan de hand van oude afbeeldingen worden gereconstrueerd.\nDe hoofdkas is een verstrakte versie van het in 1844 gebouwde orgel in Winssen (deel 1840-1849, 218-220). Het bestaat uit een ronde middentoren, ongedeelde velden met verhoogde frontstokken en ronde zijtorens. In Winssen vertonen de tussenvelden een sierlijke holling, in Den Dungen zijn ze vlak.\nHet tegen de ingesnoerde onderkas aangebracht front van het onderpositief vertoont, in overeenstemming met de al vaker gesignaleerde door Smits nagestreefde contrastwerking, een lage middentoren en hogere zijtorens. De vlakke velden hebben ingezwenkte naar buiten oplopende bovenlijsten.\nIn de decoratie ziet men hier en daar overeenkomsten met oudere Smits-orgels met kassen van J. Beuijssen. Met name de combinatie van draperie\u00ebn en lambrequins. In Den Dungen ziet men een dergelijke decoratie bij de middentoren van het hoofdwerk: draperie\u00ebn met kwastjes waar overheen lambrequins zijn aangebracht. De tussenvelden van zowel hoofdwerk als onderpositief moeten het alleen met lambrequins doen. In het orgel te Someren (1857) zijn het juist de tussenvelden van het hoofdwerk die zijn voorzien van draperie\u00ebn en lambrequins. Bij de torens komen beide elementen niet voor, terwijl de tussenvelden in het onderpositief alleen lambrequins bevatten (deel 1850-1858, 344-346). Bij het orgel in De Duif in Amsterdam (1864) komen in de torens van het positief ook weer gecombineerde lambrequins en draperie\u00ebn voor. Daar zijn echter de draperie\u00ebn over de lambrequins aangebracht (deel 1858-1865, 292-297).\nBoven de tussenvelden bevinden zich bloemenslingers zoals deze vaak bij Smits-orgels te zien zijn. De blinderingen van de torens bestaan uit twee bebladerde C-voluten die elkaar bij een palmetachtig ornament ontmoeten. Onder de torens zijn consoles te zien met eenvoudig bladwerk. Onder de verhoogde frontstokken van de tussenvelden zijn reli\u00ebfs met aan een strik opgehangen muziekinstrumenten aangebracht.\nDe vleugelstukken zijn tamelijk bescheiden van volume. Bovenaan een bloemenslinger en eronder een S-voluut.\nZoals opgemerkt bestaan de blinderingen van de tussenvelden van het gereconstrueerde positief uit lambrequins zonder draperie\u00ebn. De blinderingen in de positieftorens bestaan uit twee krakelingvormige voluten in de hoeken die elkaar met een uitloper in het midden ontmoeten en daar een gebogen X tot stand brengen. Onder de torens gevleugelde engelenkopjes die door een festoen zijn verbonden. Het middelste kopje stamt wellicht van het door Smits in 1836 in Den Dungen geplaatste orgel. De twee andere zijn nieuw.\nHet orgel is tamelijk rijk aan figuraal beeldhouwwerk dat voor het grootste deel naar de muziekbeoefening verwijst. In Haaren kon, in verband met de te geringe beschikbare hoogte, op de middentoren geen bekroning van enige betekenis worden aangebracht. De twee bazuin blazende engelen op de zijtorens zijn om dezelfde redenen dan ook zittend uitgevoerd. Bij de plaatsing in Den Dungen werd op de middentoren een beeld van David geplaatst, vervaardigd door Eduard Coppens uit Den Dungen. Een der overwegingen bij deze keuze was dat het in 1836 gebouwde Smits-orgel in Den Dungen ook door een beeld van David werd bekroond. Het onderpositief wordt geflankeerd door staande beelden van Gregorius en Ambrosius, de geestelijke vaders van de westelijke kerkzang. Op de middentoren een door vliegende engelen vastgehouden rozet met een reli\u00ebf van een David met harp, de zanger van het Oude Testament, hier opvallend jong afgebeeld. Het rozet wordt ondersteund door fantasievolle ranken met rocailles ertussen. Op de zijtorens van het positief twee musicerende putti, links een zanger met boek, rechts een bazuinspeler.\nIn dit feestelijk ogende en klinkende instrument hebben Smits en Beuijssen nog \u00e9\u00e9n keer hun kunnen samengevat.",
  "Part09_029HeerenveenRK": "Het oorspronkelijke front van dit orgel werd bij de plaatsing in de huidige kerk in 1933 grotendeels gesloopt om het roosvenster waar het orgel voor kwam te staan vrij te houden. In 1986 werd het gereconstrueerd op grond van de door de orgelmakers Valckx & Van Kouteren vastgelegde maten, het oorspronkelijke frontontwerp en de nog overgebleven delen van het oude front.\nHet front is een gecomprimeerde versie van het front van het eerste door de Gebr. Adema zelfstandig gebouwde orgel uit 1858, dat was bestemd voor de St-Nicolaaskerk te Sint Nicolaasga en dat zich thans in de Goede Herderkerk in Terneuzen bevindt (deel 1858-1865, 77-79). Dit front was op zijn beurt weer gebaseerd op een frontmodel van Van Dam, dat werd toegepast bij de orgels in Dongjum en Grootebroek, respectievelijk uit 1848 (deel 1840-1849, 320-321) en 1850 (deel 1850-1858, 40-42). Karakteristiek element van de genoemde van Dam-orgels is de naar beneden doorbuigende vorm van de tussenlijsten in de tussenvelden. De Adema's hebben bij hun eersteling dit overgenomen, maar aan deze bovenlijsten een in een horizontaal afsluitende omlijsting gevatte opengewerkte boog toegevoegd, met als resultaat dat de bovenvelden wel erg kort uitvielen.\nBij de waarschijnlijk voor het eerst in Heerenveen toegepaste variant van dit fronttype blijft de boog gehandhaafd, maar wordt de doorbuigende lijst niet eronder, maar erboven aangebracht. De voor Terneuzen zo karakteristieke met snijwerk opgevulde bogen zijn dus komen te vervallen. Zij zullen overigens in andere Adema-orgels terugkeren. Met Terneuzen heeft dit frontmodel wel de verschrompelde vorm van de bovenvelden gemeen.\nHet hier beschreven frontmodel is door de orgelmakers Adema nog verscheidene keren toegepast. Het oudste in originele staat bewaarde voorbeeld dateert uit 1871 en is te vinden in de Hervormde Kerk in Valkkoog. Het laatste dateert uit 1885 en bevindt zich in de Hervormde Kerk te Kaatsheuvel-Loonsedijk.\nHet snijwerk in Heerenveen is nieuw ontworpen en bestaat uit tamelijk rijke voluutvormen. Het wijkt af van de aanduidingen op de bewaard gebleven ontwerptekening. De tussenlijsten tussen de etages van de velden zijn erg breed uitgevallen. De zwikken zijn geheel onversierd, terwijl de authentieke Adema-fronten van dit model op die plaats meestal wel een decoratief element bevatten.",
  "Part09_030Kinderdijk": "Een nogal fors uitgevallen versie van het eenvoudige tweetorenfront dat het huis Van Dam voor het eerst toepaste in 1856 in de Hervormde Kerk te Oudwoude (deel 1850-1858, 303-304). Om in een orgelkas van dit model een hoofdwerk en een dwarswerk onder te kunnen brengen, moest de kas nogal breed worden. Het middenveld kreeg hier maar liefst 22 pijpen. Om deze overmatige breedte wat te verzachten, werd het veld voorzien van een middenstijl, een oplossing op zijn Vlaams dus. Afgezien daarvan volgt de frontopbouw het schema van Oudwoude. Dus ook hier hebben de pijpen van het middenveld een labiumverloop in de vorm van een omgekeerde V en ook hier zetten de torens lager aan dan de velden. De zijvelden zijn hier overigens relatief smal. Onder de velden zijn, evenals bij de kleinere orgels van dit model, opgelegde panelen aangebracht. Bij de kleinere instrumenten waren dit onder het middenveld twee rechthoekige panelen en onder de zijvelden \u00e9\u00e9n rechthoekig paneel. In Kinderdijk bevinden zich onder het middenveld vier vierkante panelen en onder elk der zijvelden \u00e9\u00e9n.\nZoals steeds bij de orgels van dit type zijn de zijstijlen tamelijk fors van omvang. Zij zijn voorzien van een soort kapiteel, waarop een palmet.\nAan de pijpvoeten in het middenveld ziet men een forse S-rank, waaruit zich naar de middenstijl toe een bebladerde C-voluut ontwikkelt. Aan de pijpuiteinden in het middenveld een bladtak, waaruit op sommige plaatsen voluutvormen tot ontwikkeling komen. De blinderingen onder in de torens  bestaan uit verhoogd geplaatste C-voluten in de hoeken en lager gesitueerde C-voluten in het midden. Boven in de torens ziet men in elk der beide hoeken een S-voluut, waaruit naar het midden toe een naar boven geopende C-voluut ontstaat. Onder in de zijvelden een bebladerde S-voluut, boven een golfrank. Boven het middenveld is een opzetstuk te zien met in het midden een viertal acrobatisch op elkaar staande C-voluten, aan beide zijden ondersteund door een minder riskant opgestelde C-voluut, die in een flauw gebogen rank uitloopt. Op de torens opzetstukken, bestaande uit twee gekoppelde C-voluten versierd met rijk bladwerk en bekroond door een pijnappel.\nDe vleugelstukken bestaan uit een aantal vlezige S-ranken, waaruit zich beneden een hoorn van overvloed en een forse C-voluut losmaken.",
  "Part09_031Maurik": "Hier komt Petrus van Oeckelen met een nieuw fronttype dat hij en zijn zonen regelmatig in verschillende varianten zullen toepassen. Het lijkt uit de lucht te komen vallen, of kan het toch aan een ouder fronttype zijn ontleend. Direct voorafgaande aan Maurik had Petrus van Oeckelen een orgel gebouwd voor de Hervormde Kerk in Oude Pekela (1865, deel 1858-1865, 370-372), dat een variant was van het model Middelstum (1863, deel 1858-1865, 260-262). Dit fronttype had Van Oeckelen in 1841 voor het eerst toegepast bij het orgel van de Hervormde Kerk te Smilde (deel 1840-1849, 87-89). In Middelstum had hij een zeer rijzige versie van dit model tot stand gebracht, in Oude Pekela een zeer brede. Nu kan niet ontkend worden dat dit fronttype bij een tamelijk gedrongen versie iets overladens krijgt. Men kan zich voorstellen dat hij voor kleinere orgels naar een andere oplossing heeft gestreefd. Het is opvallend dat hij het type Middelstum na Oude Pekela nog maar twee keer gebruikt, en beide keren bij orgels met een grote rijzigheid.\nKan Van Oeckelen uit het model Middelstum/Oude Pekela het concept van Maurik hebben ontwikkeld? Bezien wij het orgel van Oude Pekela nog eens nader. Het heeft een zevendelige opbouw en omvat een gedeelde middentoren, driedelige binnen tussenvelden en tweedelige buitenvelden die onder \u00e9\u00e9n kap liggen met de eveneens tweedelige zijtorens. Wij zouden ons kunnen voorstellen dat Van Oeckelen in een aantal fasen te werk is gegaan om uitgaande van dit front tot het concept van Maurik te geraken. In de eerste plaats heeft hij de drie torens ongedeeld gemaakt. Verder maakte hij de binnenvelden smaller en liet hij de tweedeling vervallen. De buitenvelden behielden hun tweedeling, maar werden van de weeromstuit breder gemaakt; zij kregen een tegengesteld labiumverloop, beneden naar binnen oplopend, boven naar buiten. De tussenlijsten volgen het labiumverloop van de bovenvelden. Van het oudere model behield Van Oeckelen de gewoonte de binnenvelden met snijwerk af te dekken en de buitenvelden met een gesloten lijst. Deze kreeg hier echter een sierlijk naar buiten toe opzwiepende harpvorm, een \u00e9l\u00e9gance die wij eerder bij deze Brabantse Groninger niet hebben waargenomen. Het blijft een hypothese, maar zo zou uit het statige type Middelstum/Oude Pekela het sierlijke model Maurik kunnen zijn ontstaan.\nDe stijlen van torens en buitenvelden blijven een vrij uitgesproken karakter behouden, met verkroppingen in de bovenlijsten van de buitenvelden. De profielen van lijsten en kappen zijn hier rijker dan bij de oudere instrumenten. De voor de oudere Van Oeckelen-orgels kenmerkende opgelegde lijsten zijn hier van de stijlen verdwenen.\nDe decoratie is typerend voor Van Oeckelen. Bij het direct aan Maurik voorafgaande orgel in de Hervormde Kerk te Oude Pekela waren de blinderingen aan de pijpvoeten zeer bescheiden uitgevallen. Dat is in Maurik ook het geval. Met name de benedenblinderingen van de middentoren hebben weinig volume: twee bescheiden golfranken die elkaar in het midden bij twee krullen ontmoeten. De benedenblinderingen in de zijtorens zijn verwant van vorm, maar volumineuzer. Aan de pijpvoeten in de benedenvelden zijn golfranken te zien van het gebruikelijke Van Oeckelen-model. Op de tussenstijlen in de buitenvelden het voor Van Oeckelen karakteristieke motief van twee liggende bloemranken met een rozet in het midden. Eronder ziet men een bloem geflankeerd door draperievormig bladwerk. Ook dit is een vertrouwd Van Oeckelen-motief. Erboven eenvoudige golfranken. Aan de pijpuiteinden in de bovenetages van de buitenvelden zijn ook weer eenvoudige golfranken te zien. De binnenvelden worden aan de bovenzijde afgesloten door gevlochten plantenslingers, zoals Van Oeckelen die op deze plaats vaak aanbrengt. De bovenblindering van de middentoren vertoont wat gecompliceerd bladwerk met twee krullen in het midden, waarbij zowaar het vleermuis-achtige motief van de vroege Van Oeckelen-orgels weer eens opduikt. Boven in de zijtorens ook gecompliceerd rankwerk met in het midden twee gekoppelde C-voluten, wederom een vertrouwd Van Oeckelen-trekje. De hier weer opengewerkte, breed uitwaaierende vleugelstukken bestaan uit een S-rank, waaruit zich een forse uit een rozet voorkomende krul met een veel abstractere decoratie ontwikkelt. Zij zijn niet direct op de bovenlijst van de borstwering geplaats, maar rusten op een smal paneel dat als intermediair dienst doet; men vindt dit vaker bij Van Oeckelen.\nDe drie torens hebben een opmerkelijke bekroning in de vorm van gecanneleerde zuilschachten. Van Oeckelen zal een dergelijke decoratie hierna nog enige keren toepassen, terwijl deze incidenteel ook bij zijn zonen is te vinden. In Maurik is op de middentoren op de zuilschacht een met bebladerde takken versierde lier geplaatst; op de zijtorens zijn muziekinstrumententrofee\u00ebn aangebracht. Onder de torens het voor Van Oeckelen kenmerkende vlakke snijwerk. Aardig is de rozentak tegen de onderkas onder de middentoren.",
  "Part09_032Monnickendam": "Een bescheiden versie van het standaard Knipscheerfront met een ronde middentoren van vijf pijpen, gedeelde vlakke tussenvelden met schuine tussenlijsten en ronde zijtorens. Evenals bij het ongeveer even oude orgel in Wichmond is de decoratie hier zeer terughoudend. Smal rankwerk met plantaardige voluutvormen. Alleen de S-rank boven de tussenvelden is iets uitbundiger. De vleugelstukken met hun S-ranken en brede bovenlijsten waarboven bladwerk zijn eveneens van het bij Knipscheer gebruikelijke model. Zo ook de beeldjes op de torens van David en twee bazuin blazende engelen.",
  "Part09_033Ommeren": "Dit orgel werd gebouwd voor de Hervormde Kerk te Laren in Gelderland, een neoclassicistische kerk uit 1834. Bij de verplaatsing naar Ommeren onderging het een aantal ingrijpende wijzigingen. Het onderpositief kwam met zijn bijbehorende kas te vervallen, terwijl de pijptorens werden versmald. De tussenvelden behielden hun oorspronkelijke breedte.\nDe orgelkas verkeerde voor de verplaatsing naar Ommeren al niet meer in geheel originele staat. Het instrument had immers in 1944 aanzienlijke oorlogsschade geleden en was omstreeks 1950 hersteld. Uit die tijd moet de vorm van de onderkas dateren die tot 1983 in Laren aanwezig was. Ook de lelijke hekwerken naast het orgel, die waarschijnlijk vleugelstukken moesten voorstellen, stamden uit omstreeks 1950. Hoe de onderkas er oorspronkelijk uitgezien heeft is niet bekend. Had het onderpositief een eigen front?\nHoe dit zij, het oude hoofdwerk, thans alleen in Ommeren overgebleven, is zeker een opmerkelijk werkstuk. Het is veel strakker dan het iets oudere Leichel-orgel voor Dieren/Heino waaraan Leichel als onderaannemer voor H.C. Haffmanns was betrokken, maar het is strakker en in sommige opzichten ook rijker. Er zijn ook hier weer drie ronde torens en tussenvelden met verhoogde frontstokken. In plaats van de sierlijke ingezwenkte bovenlijsten in Heino, zien wij hier strakke horizontale lijsten die de velden aan de bovenzijde afsluiten.\nDe decoratie vertoont verschillende elementen uit het 17e-eeuwse vormenrepertoire en verder ook talrijke classicistische details. In Heino waren de stijlen getransformeerd tot pilasters, hier zijn het halfzuilen geworden, met corinthische kapitelen. Deze zuilen hebben elegante, sterk ingesnoerde basementen. Dan volgt een gecanneleerd gedeelte dat wordt afgesloten door een smal ringvormig stuk met een ruitvormig bloemmotief. Dit vormt de overgang naar een op eenvoudige wijze gecre\u00eberd gedraaid kolomgedeelte dat bij de middentoren nog een keer wordt onderbroken door een smal ringvormig gedeelte, zoals reeds beschreven. De kapitelen steunen het hoofdgestel van de torens, dat bestaat uit een gladde architraaf, een fries met ruitvormige bloemmotieven, een tandlijst en ten slotte de op modillons rustende kroonlijst, alles in vormen die bijna gelijk zijn aan die in Heino. Afwijkend van genoemd orgel is de decoratie op de torens: reeksen palmetten door S-voluten met elkaar verbonden. De bovenlijsten van de velden vertonen ook tandlijsten en een bekroning van palmetten, hier echter van afwisselend formaat, maar ook door een soort S-voluten verbonden. Evenals in Heino ontbreken hier blinderingen aan de pijpvoeten. De blinderingen van de torens, die wel geheel lijken te zijn hergebruikt bij de versmalling van de torens, lijken enigszins op die in Heino. S-voluten in de hoeken die bij grote, naar beneden geopende krullen in het midden samenkomen. Bij de velden ziet men eveneens S-voluten, maar dan van een slanker model. In de panelen onder de verhoogde frontstokken zijn rozetten met vierpassen aangebracht, een gotiserend element. De voetlijsten van de torens zijn met dezelfde ruitvormige bloemmotieven gesierd als de friezen in de torens. Dit vindt men ook in Heino. De consoles onder de torens hadden oorspronkelijk hetzelfde model als die in Heino: een naar voren stekend S-vormige gedeelte dat werd geflankeerd door twee ongeveer identieke elementen tegen de onderkas. Deze zijn bij de plaatsing in Ommeren vervangen door eenvoudige druipers.\nDit fronttype is ten minste nog twee keer door de firma Leichel toegepast en wel in de Hervormde Kerk te Oosterblokker (bouwjaar onbekend) en in de Hervormde Kerk te Twisk (1890). De overeenkomsten tussen de drie orgelfronten zijn aanzienlijk. De weelderige vleugelstukken van de beide Noord-Hollandse orgels kunnen een idee geven van wat eens in Laren te zien is geweest.\nHet Leichel-front heeft bij de plaatsing in Ommeren een behoorlijke veer moeten laten, maar de hoofdelementen zijn toch herkenbaar gebleven.",
  "Part09_034Oosterlittens": "Het front van dit orgel is bijna identiek aan dat van het Hardorff-orgel te Ysbrechtum. In beide gevallen betreft het dus een navolging van een Van Dam-concept. Van Dam paste dit voor het eerst toe in 1864 bij het orgel dat zich thans bevindt in de Gereformeerde Kerk Vrijgemaakt te Harlingen (deel 1858-1865, 312-314).  Ook hier dus een opbouw met ronde middentoren met tweedelige vlakke torenvelden, ongedeelde vlakke buitenvelden met verhoogde frontstokken en ronde zijtorens. Het voornaamste verschil met Van Dams model is dat daar de buitenvelden hol zijn en hier vlak. Evenals te Ysbrechtum zijn de panelen onder de frontstokken in de buitenvelden versierd met diamantkoppen, een decoratie die ook hier weer in de tussenlijsten in de torenvelden terugkeert.\nDe verdere decoratie verschilt aanzienlijk van die in Ysbrechtum. De kelkvormen die zo'n belangrijk deel uitmaken van de decoratie in Ysbrechtum ontbreken hier. Hier zijn het veeleer C-voluten die de dienst uitmaken. De blinderingen aan de pijpvoeten in de torens zijn alle drie gelijk. In het midden twee C-voluten met een klein abstract motief als scheiding, waaruit naar de hoeken toe zich een golvende rank ontwikkelt. Boven in de torens is het gecompliceerder. Daar ziet men twee vanuit het midden opgebouwde ranken, die zich in de hoeken in twee C-voluten vertakken. Op de meeste plaatsen in de velden vindt men golfranken, waarin ook weer de C-voluut als belangrijk element is te herkennen. De buitenvelden worden aan de bovenzijde afgesloten door een gesloten ingezwenkte lijst waaronder rankwerk. Evenals te Ysbrechtum ziet men hier bovenaan een vereenzaamd klein rankje.\nDe opzetstukken zijn verwant aan die in Ysbrechtum: zij bestaan uit gekoppelde C-voluten, bij de middentoren bekroond door een lier, bij de zijtorens door een opengewerkte palmet. Ook de vleugelstukken zijn verwant, maar toch iets anders. Evenals te Ysbrechtum beginnen zij boven aan de orgelkas met een S-rank; deze loopt hier echter verder naar beneden door en vertoont vervolgens slechts \u00e9\u00e9n C-voluut en dan een naar buiten geopende krul, waaronder nog een klein rankje. De bladvormen van de consoles onder de torens zijn rijker dan te Ysbrechtum. Verder zijn de onderkassen bij beide orgels ongeveer gelijk. Aardig zijn nog de panelen met geschulpte randen in de borstwering van de orgelgaanderij.",
  "Part09_035Oud-Loosdrecht": "Dit voor de inmiddels verdwenen Hervormde Kerk te Barsingerhorn gebouwde orgel is een van de betrekkelijk weinige instrumenten van Flaes & Br\u00fcnjes met gedeelde tussenvelden. Het prototype van dit frontmodel is het in 1865 voltooide orgel in de Hervormde Kerk te Wormer. Het thans te Oud-Loosdrecht aanwezige orgel is hieraan ten nauwste verwant; ook hier ziet men drie ronde torens van elk zeven pijpen en gedeelde, even geholde tussenvelden. Alleen de proporties zijn anders. De tussenvelden in Wormer bevatten in beide etages negen pijpen, in Wormer acht. Belangrijker is echter dat de benedenvelden naar verhouding erg hoog zijn uitgevallen, waardoor het gehele front een wat uitgerekte indruk maakt. De verhoudingen in Wormer zijn zeker harmonieuzer. De grote hoogte van het front heeft nogal wat overlengte in de frontpijpen tot gevolg. Waarom de orgelmakers dit hier zo gedaan hebben, is niet duidelijk. Misschien hebben zij een reeds gereed staande orgelkas pasklaar moeten maken.\nIn de decoratie zijn hier en daar duidelijke overeenkomsten met Wormer te bespeuren, maar toch ook verschillen van belang.\nDe blinderingen aan de pijpvoeten in torens en benedenvelden, alsmede bij de scheiding tussen boven- en benedenvelden, zijn vrijwel identiek aan die in Wormer: uit kelken voortkomende bladranken met vrij kleine scherp gesneden bladeren met bessen. Bij de scheiding tussen de etages vormen de blinderingen een liggende V, met het uiteinde bij de middentoren. Aan de pijpuiteinden in de torens en bovenvelden is het een ander verhaal. In Wormer ziet men boven in de torens hetzelfde scherpe bladwerk als aan de pijpvoeten, maar dan gecombineerd met luchtige draperie\u00ebn. In Oud-Loosdrecht is daar ook bladwerk aangebracht, maar dan gecombineerd met een tweetal forse krullen in het midden die duidelijk associaties wekken met een ionisch kapiteel. Boven de tussenvelden is in Wormer een flauw gebogen S-voluut met daaronder gestileerde C- en S-ranken aangebracht. In Oud-Loosdrecht heeft de bovenlijst ook nog de S-vorm, maar deze is voorzien van twee knikken. Onder deze lijsten zijn diverse plantaardige vormen te zien. De C-rank die in Wormerveer vlak bij de zijtorens is aangebracht, is hier een forse krul geworden. In Wormer zijn de torenkappen onversierd. In Oud-Loosdrecht ziet men hetzelfde soort strikken als Flaes & Br\u00fcnjes bij hun standaardfront plachten aan te brengen. De muziekinstrumententrofee is van het voor deze orgelmakers gebruikelijke model. De vazen, hier geen vlampotten, zijn van hetzelfde model als te Wormer. De consoles onder de toren vertonen omkrullend bladwerk, dat opvalt door zijn scherpe vormen. Op de uit Barsingerhorn meegenomen borstwering van de orgelgaanderij vierkante en rechthoekige panelen, eerstgenoemde met een cirkel met twee gekruiste bazuinen, op laatstgenoemde een ovaal met dezelfde instrumenten.",
  "Part09_036Overveen": "Lodewijk Ypma had tot dusverre betrekkelijk weinig orgels vervaardigd met een neogotisch front. Alleen het helaas verdwenen orgel in de St.-Adalbertus te Egmond-Binnen is hier te noemen. Dat daar een neogotisch frontontwerp tot stand kwam, vrijwel zeker van de hand van Louis Veneman, had te maken met de stijl van de kerk. De Egmondse kerk was een neogotisch gebouw ontworpen door de architect Theodorus Molkenboer.\nIn 1866 kreeg Ypma andermaal een orgel te bouwen voor een neogotische kerk van Molkenboer en wel in Overveen. Veneman ontwierp vrijwel de gehele inrichting van deze kerk en kreeg dus ook de opdracht voor het maken van orgelkas en front.\nBij alle neogotische frontontwerpen die Veneman tot dusverre had gemaakt was de middenpartij het dominerende gedeelte van het ontwerp. Zij kon bestaan uit een al dan niet gedeelde toren (Leimuiden, St.-Jan; Warmond, Seminarie) of uit een veld geflankeerd door twee torens, waarbij het veld dan werd bekroond door een forse wimberg (Rumpt, Zeist-Wadenoijen). In Overveen was een dergelijke aanleg niet wel mogelijk omdat zich in de westwand van de kerk een roosvenster bevond dat overigens slechts uitkwam op de torenruimte en dus geen daglicht ontving. Veneman heeft van de nood een deugd gemaakt en zijn orgelkas om dit venster heen gedrapeerd.\nUitgangspunt was vermoedelijk weer het rugpositief van het in 1831 voltooide Utrechtse Domorgel (deel 1819-1840, 274-277). Denkt men namelijk daar de tussenvelden en de bekronende wimberg weg, dan heeft men in hoofdzaak het front van Overveen. De gebogen bovenlijst volgt ongeveer het verloop van het roosvenster. In plaats van de middenzuil van het Utrechtse rugwerk heeft Veneman in Overveen een smalle gedeelde middentoren aangebracht, waarvan het spitsje door de lijst heenbreekt. Dit idee zou een nadere uitwerking kunnen zijn van het front van Zeist-Wadenoijen. Daar ziet men namelijk in het midden beneden een smalle toren met daarboven een beeldnis. Dat wil zeggen een middendeel in twee etages. Het ligt voor de hand ook de bovenste etages met pijpen te vullen en dat is wat men in Overveen ziet. De benedenlijsten in Utrecht zijn horizontaal, die in Overveen vormen tezamen een vrij steile driehoek. Deze driehoeksvorm vindt men, zij het minder steil, terug bij het rugwerk van het aan het Domorgel zo verwante orgel in de Ronde Lutherse Kerk te Amsterdam (1830, deel 1819-1840, 231-234). Het driehoekige paneel daaronder is voorzien van in gotische zin ge\u00efnterpreteerd bladwerk met vruchten.\nIn plaats van de tussenvelden van het Utrechtse rugwerk zijn in Overveen vrij brede stijlen aangebracht, die elk in hun benedendeel plaats bieden voor een beeld. Deze beelden zijn geplaatst op speciaal uitgebouwde voetstukken en worden bekroond door baldakijns. Het linker beeld stelt Ambrosius voor, het rechter Gregorius. Genoemde stijlen worden bekroond door pinakels. Deze zijn niet zeer gelukkig geplaatst; zij krijgen namelijk ernstige concurrentie van de spitsen van de torens die dezelfde vormen hebben als die in Wadenoijen en zijn voorzien van wimbergen en hogels en worden bekroond door kruisbloemen. Men kan er niet omheen; boven de middenpartij mist men eigenlijk een bekroning.\nNog enige details: de blinderingen aan de pijpvoeten worden gevormd door tootlijsten die in de decoratie boven het middenveld hun equivalent hebben. De blinderingen aan de pijpuiteinden in het veld bestaan uit rijke plantaardige elementen die op een ingenieuze wijze in elkaar geslingerd zijn. In de voetlijsten van het middenveld zijn rozetten aangebracht met daarin geronde vierpassen. Onder de torens vierkante inkassingen met spitse vierpassen.\nVoor Veneman was dit orgelfront duidelijk een experiment. Hij zou zich in later werk andermaal door het Utrechtse Domorgel laten inspireren.",
  "Part09_037Schaarsbergen": "Dit orgel werd gemaakt voor de in 1865 gebouwde Hervormde Kerk in Diemen, een zaalkerk in rondboogstijl, die helaas is gesloopt. Het orgel kwam uiteindelijk in Schaarsbergen terecht, maar was toen reeds van verschillende onderdelen, waaronder enig snijwerk, beroofd.\nHet front van dit instrument is een voorbeeld van de kleine variant van het standaardtype van Flaes & Br\u00fcnjes, waarvan het instrument in Kwadijk een ander goed voorbeeld is. Wij zien ook hier drie ronde torens en vlakke ongedeelde tussenvelden met horizontale bovenlijsten. De velden zijn naar verhouding smal en hebben een vrij steil labiumverloop. Opvallend is dat het orgel een grotere breedtewerking heeft gekregen door de brede gesloten vleugelstukken, die anders bij dit fronttype niet voorkomen.\nHet bij de plaatsing in Schaarsbergen gedeeltelijk vernieuwde snijwerk vertoont het voor het standaardtype van Flaes & Br\u00fcnjes gebruikelijke vormenrepertoire. De blinderingen bestaan op de meeste plaatsen uit golfranken met een gestileerd plantenmotief in het midden. Alleen aan de pijpvoeten in de velden is een brede S-voluut aangebracht met bij de middentoren enig bladwerk. Tussen de torens een S-vormige lijst met knik, waaronder snijwerk in hoofdzaak bestaande uit C-voluten. De console onder de middentoren is versierd met bladwerk, de consoles van de zijtorens bevatten een gelobde decoratie. De bekroningen zijn niet origineel. In Diemen bevond zich op de middentoren de gebruikelijke muziekinstrumententrofee; thans ziet men daar alleen een lier. De vazen op de zijtorens lijken op de oorspronkelijke, maar zijn kleiner en eenvoudiger.",
  "Part09_038Tolbert": "Het oudst bekende voorbeeld in het oeuvre van Petrus van Oeckelen van een eenvoudig vijfdelig orgelfront. Het omvat een ronde middentoren van vijf pijpen, gedeelde, even geholde tussenvelden met tegengesteld labiumverloop en ronde zijtorens met vijf pijpen. De labia in de benedenvelden lopen flauw naar het midden af, die in de bovenvelden hebben een bijna horizontaal verloop. De tussenlijsten in de velden lopen, zoals meestal bij Van Oeckelen, naar het midden op. Minder gebruikelijk is het dat hun verloop geen verband houdt met de labiumlijnen.\nDe decoratie vertoont weer verschillende typerende Van Oeckelen-trekjes. De opgelegde lijsten op de stijlen, die in Maurik achterwege waren gebleven, zijn hier weer wel te zien, zij het zonder de voor Van Oeckelen zo kenmerkende driepasboogjes. De profielen van de torenkappen zijn tamelijk rijk. Evenals in Oude Pekela en Maurik is de decoratie aan de pijpvoeten zeer bescheiden van volume. Bij de middentoren ziet men daar twee golfranken die elkaar in het midden ontmoeten bij een bladmotief dat herinnert aan een Franse lelie. Bij de zijtorens eveneens golfranken, hier met twee krullen in het midden, zoals ook op dezelfde plaats in Maurik. Aan de pijpvoeten in de benedenvelden zijn ook golfranken aangebracht. Op de tussenlijsten in de velden ontbreken de bij Van Oeckelen veelal aanwezige liggende bloemkelken met rozet. De afwezigheid van bloemen op die plaats wordt goedgemaakt door de forse bladranken met bloem in het midden die de tussenlijsten omramen. De velden worden aan de bovenzijde afgesloten door de bij Van Oeckelen zeer gebruikelijke gevlochten bladslinger, die als een draperie over de pijpen afhangt. De bovenblinderingen in de middentoren bestaan uit rijk bladwerk met twee rozetten in het midden. In de zijtorens ziet men weer de voor Van Oeckelen typerende ionisch aandoende krullen, hier met een afhangend bladmotief.\nOp de zijtorens muziekinstrumententrofee\u00ebn. Op de middentoren was voor een bekroning geen plaats. De vleugelstukken zijn transparant en hebben de vorm van een breed uitwaaierende S-rank. Zij zijn verwant aan die in Maurik, maar minder inventief. De consoles onder de torens zijn tweedelig en wijken af van het bij Van Oeckelen op die plaats meestal aangebrachte vlakke snijwerk. Onder de middentoren is in de onderkas een gesneden reli\u00ebf aangebracht met enige muziekinstrumenten, waaronder aan een kralenketting een ovalen cartouche hangt met het bouwjaar van het orgel.\nMen lette nog op de verdere decoratie van de onderkas: een ruitvormig rasterwerk. Dezelfde vormen vindt men op veel grotere schaal terug in de zijstukken van de orgelgaanderij. De vleugelstukken van het orgel rusten niet direct op de borstwering: als intermediair is daar een paneel aangebracht met wederom een ruitvormig rasterwerk, dat in omvang het midden houdt tussen het rasterwerk in de borstwering en de onderkas.\nHet eenvoudige vijfdelige fronttype zou hierna bij het huis Van Oeckelen nog herhaaldelijk toepassing vinden.",
  "Part09_039VlijmenHervormdeKerk": "",
  "Part09_040Wichmond": "Een vier-voets versie van het standaardtype van Knipscheer. Een ronde middentoren, gedeelde tussenvelden en ronde zijtorens. Opvallend zijn de naar verhouding hoge torenkappen.\nDe decoratie is zeer terughoudend: eenvoudig rankwerk met voluutvormen aan pijpvoeten en -uiteinden. Ook hier weer tussen de etages van de velden smalle schuine lijsten met aan beide zijden gekoppelde langgerekte S-ranken. Aardig is de decoratie van de consoles onder de torens: bladwerk dat in de verte associaties wekt met gotische vormen. De bekende Knipscheer-vleugelstukken met hun forse S-krullen en brede bovenlijsten met rankwerk erboven treffen we ook hier aan, evenals de gebruikelijke beeldjes van David en twee bazuin blazende engelen.",
  "Part09_041Wildervank": "De orgelmaker Roelf Meijer bouwde tussen 1867 en 1883 een elftal orgels, die in hoofdzaak dezelfde vormgeving vertonen, met uitzondering van zijn eerste, tevens grootste instrument in Wildervank, dat daarvan radicaal afwijkt.\nHet is \u00e9\u00e9n van de weinige voorbeelden in Nederland van een orgelkas in de neoclassicistische blokvorm, zonder reminiscenties aan de traditionele torens, zoals men die nog wel kan vinden in het enigermate vergelijkbare orgel in Zierikzee. De opbouw is helder en overzichtelijk. Een middenpartij van twee etages wordt geflankeerd door twee iets terugwijkende ongedeelde zijvelden. Elke etage van de middenpartij bevat drie velden; het middenveld beneden heeft een V-vormig labiumverloop, terwijl de labia van de zijvelden  naar het midden aflopen. De velden van de bovenetage hebben alledrie een V-vormig labiumverloop. Zo ook de zijvelden.\nDe benedenetage van de middenpartij wordt geleed door vier pilasters met onversierd hoofdgestel, dat in de zijstijlen van de zijvelden een voortzetting vindt. In de bovenetage, die lager is dan de benedenetage, wordt de dragende functie van de hoekpilasters overgenomen door zware hoeklisenen, waarboven de afsluitende kroonlijst sterk wordt verkropt. De hoekpilasters mogen, tot de helft gereduceerd, nog wel een beetje meedoen. De middenpilasters van de bovenetage hebben hetzelfde model als die in de benedenetage. De zijvelden bevatten pilasters van dezelfde hoogte als die in de benedenetage van de middenpartij. Boven de hoofdgestellen van deze pilasters lopen de zijstijlen glad door. De pijpvelden van de zijdelen hebben niet dezelfde hoogte als de pijpvelden van de bovenetage van de middenpartij. Het hoogteverschil wordt opgevuld door een breed fries met snijwerk in de vorm van in plantaardige vormen uitgevoerde lier, waaruit C-vormige ranken voortkomen.\nDe middenpartij wordt bekroond door een Lodewijk XIV vormen uitgevoerde cartouche waarop een wolkenpartij met twee bazuin blazende engelen. Op de cartouche een tekst die hulde brengt aan de schenker van dit orgel, J.E. Blaauw. Boven de zijvelden rijke opzetstukken. Men ziet een gestileerde palmet, waaruit twee geabstraheerde bladeren of veren voortkomen. Erboven is een cartouche aangebracht, gevormd door twee gekoppelde C-voluten en omhangen met een bladslinger. In de cartouche een soort waaier en er bovenop een sierlijke palmet met omkrullende uiteinden.\nDaarmee zijn wij al bij de decoratie gekomen. De kapitelen vertonen vormen die geheel buiten de gangbare klassieke classificatie vallen, al kan men nog enige overeenkomst met de ionische stijl ontwaren. Aan de pijpuiteinden in de middenpartij ziet men aan de zijkanten twee bebladerde C-voluten die in het midden tezamen komen bij een gestileerd plantaardig element, waarin onder meer een palmet is te onderscheiden. Het snijwerk aan de pijpuiteinden in de zijvelden is verwant, maar rijker. Uit de beide zijvoluten komt daar nog een extra voluut voort, terwijl uit het centra;e element nog twee krullen ontspringen. Een nog gecompliceerdere uitwerking van hetzelfde motief is te zien in het fries in de zijvelden.\nIn het bovendeel van de middenpartij ontbreken blinderingen aan de pijpvoeten. In het beneden middenveld ziet men aan de pijpvoeten een samenstel van gestileerde plantaardige vormen; hoofdelementen zijn twee C-voluten in het midden en twee S-voluten aan de zijkanten. In de hiernaast gelegen velden ziet men een variant op dit motief, aangepast aan het andere labiumverloop. In de zijvelden bevindt zich in het midden een palmet, waaruit naar beide kanten ranken uitwaaieren, die eindigen in gestileerde omkrullende bladvormen. Ook vleugelstukken zijn aanwezig in de vorm van een bescheiden sierlijke bebladerde krul in de vorm van een vioolsleutel. De meeste decoratieve elementen zijn op te vatten als zeer vrijzinnige variaties op het classicistische vormenrepertoire.\nZo geeft dit orgel een boeiend contrast te zien tussen de strenge majestueuze hoofdvorm en de speelse decoratie.\nDe vraag is hoe men de voor Nederland en ook voor Meijer zelf ongebruikelijke vormgeving kan verklaren. Meijer heeft het vak geleerd bij Ibach in Barmen en later veelvuldig onderdelen van dit bedrijf voor zijn eigen instrumenten gebruikt. Het is zeer goed denkbaar dat hij in Wildervank een Duits frontontwerp heeft toegepast. Bij zijn latere kleinere instrumenten paste dat minder goed. Vandaar dat hij daarbij tot een meer traditionele vormgeving is gekomen.",
  "Part09_042Kolderveen": "Dit orgel vertoont grote overeenkomsten met Van Oeckelens instrument in Tolbert. Het is eveneens een vertegenwoordiger van het door Van Oeckelen vanaf ca 1865 ontwikkelde eenvoudige vijfdelige fronttype. Het heeft drie ronde torens en tweedelige, even geholde tussenvelden met tegengesteld labiumverloop. Er zijn echter ook belangrijke verschillen. In de eerste plaats hebben alle drie de torens zeven pijpen in plaats van vijf zoals in Tolbert. De torens zijn dus breder dan in Tolbert. De tussenvelden zijn van de weeromstuit smaller; zij bevatten in elke etage negen pijpen tegen Tolbert elf en hebben bovendien een steiler labiumverloop.\nDe stijlen zijn voorzien van de door Van Oeckelen veelvuldig toegepaste opgelegde lijsten, hier anders dan in Tolbert, weer met de driepasboogjes aan de bovenzijden. Opvallend is dat de profielen van kappen en lijsten veel eenvoudiger zijn dan die in Tolbert.\nDe blinderingen aan de pijpvoeten in benedenvelden en middentoren zijn verdwenen. De overige blinderingen zijn vrijwel gelijk aan die in Tolbert. Onder in de zijtorens ziet men golfranken met twee krullen in het midden. Op de tussenlijsten in de velden ziet men weer de door Van Oeckelen veel toegepaste liggende bloemkelken met rozet, die in Tolbert ontbreken. De lijsten worden afgebiesd door golvende bladranken. De velden worden aan de bovenzijde afgesloten door de bij Van Oeckelen gebruikelijke gevlochten bladslinger, die als een draperie over de pijpen afhangt. De bovenblinderingen in de middentoren bestaan uit rijk bladwerk met twee rozetten in het midden. In de zijtorens ziet men weer de voor Van Oeckelen typerende ionisch aandoende krullen, hier met een afhangend bladmotief.\nOp de torens zijn zuilschachten aangebracht, zoals ook in Maurik en Blijham, met daarop in het midden een lier en op de zijtorens muziekinstrumententrofee\u00ebn. De vleugelstukken zijn vrijwel gelijk aan die in Tolbert: breed uitwaaierende S-ranken. Onder de torens het voor Van Oeckelen gebruikelijke vlakke snijwerk. De onderkas heeft, evenals die in Tolbert, in de zijpanelen een ruitvormig rasterwerk. In het middenpaneel een afhangend plantaardig ornament. Op de hoeken van deze onderkas opgelegde lijsten, hier met een driepasje aan beide uiteinden. Dit motief herhaalt zich in het fries dat de onderkas beneden afsluit en waar men verder rechthoekige vakken met Franse lelies en rozetten kan zien.\nHet bouwjaar van dit orgel is onzeker. Gezien de overeenkomsten met Tolbert en de aanwezigheid van zuilschachten op de torens, een decoratie die Petrus van Oeckelen vooral in de late jaren zestig toepast, lijkt een datering op ca 1867 zeer aannemelijk.",
  "Part09_043Aalsmeer": "Een monumentale versie van het door Knipscheer vanaf het eind van de jaren vijftig meestal gebruikte frontmodel. Men ziet een ronde middentoren, gedeelde vlakke tussenvelden met schuine tussenlijsten en ronde zijtorens. De torenkappen zijn voor Knipscheers doen vrij hoog.\nDe decoratie is vrijwel gelijk aan die van het twee jaar oudere orgel in Leimuiden: boven de tussenvelden forse S-ranken; boven in de torens eenvoudige C-ranken en aan de pijpvoeten in de torens op een S-rank gebaseerde elementen, waarbij de voluutvormen in het midden zich naar boven openen. De consoles onder de torens bevatten vrijwel hetzelfde acanthusbladwerk als in Leimuiden, alleen is hier tussen de consoles en de voetlijsten een eierlijst aangebracht. De vleugelstukken met hun forse S-vormige krullen, aan de bovenzijde afgesloten door een brede lijst, met bladwerk erboven, zijn typerend voor Knipscheer. Op de torens de bij Knipscheer gangbare beeldjes van een harp spelende David en twee bazuin blazende engelen.",
  "Part09_044Beets": "Een vertegenwoordiger van het standaardtype van Flaes & Br\u00fcnjes in een variant die het midden houdt tussen het slanke type van bijvoorbeeld Kwadijk en het forsere model van onder meer de Oostzijderkerk te Zaandam (deel 1858-1865, 282-284). De velden zijn hier iets breder dan in Kwadijk en verwante instrumenten; zij bevatten tien pijpen tegen Kwadijk acht.\nDe decoratie vertoont het voor deze firma gebruikelijke stramien. Aan de pijpvoeten en -uiteinden in de torens en aan de pijpuiteinden in de velden de gangbare golfranken met een gestileerd plantaardig motief in het midden dat hier enige overeenkomst vertoont met een Franse lelie. Aan de pijpvoeten in de velden een S-voluut met kleine rozetjes als versiering en bescheiden bladwerk aan beide uiteinden; dit in afwijking van het type Kwadijk, waar slechts aan \u00e9\u00e9n kant rankwerk is aangebracht. Op de torenkappen en bovenlijsten van de velden de gebruikelijke strikken. De versiering tussen de torens is minder ineengedrukt dan in Kwadijk; de bovenlijst in de gebruikelijke ingezwenkte vorm met knik kan hier breder uitwaaieren dan in Kwadijk. Direct onder de lijst ziet men een C-rank, waaraan zich aan de onderzijde enige kleinere ranken weten te ontworstelen. Op de middentoren de gebruikelijke muziekinstrumententrofee en op de zijtorens vlampotten. De consoles onder de torens hebben dezelfde vorm als te Kwadijk en Schaarsbergen: onder de middentoren opkrullend bladwerk eindigend in een pijnappel en onder de zijtorens een gelobde decoratie.",
  "Part09_045Britswerd": "Dit orgel is in zijn uiterlijk ten nauwste verwant aan het instrument dat zich thans in de Gereformeerd Kerk Vrijgemaakt te Harlingen bevindt (deel 1858-1865, 312-314). Wij zien hier dus een ronde middentoren van vijf pijpen, met tweedelige torenvelden, holle ongedeelde tussenvelden met verhoogde frontstokken en ronde zijtorens van vijf pijpen. De pijpaantallen in de velden zijn ook gelijk aan die in Harlingen. In de torenvelden vijf en in de tussenvelden zes pijpen. Opvallend is dat de torenkappen vergeleken bij de iets oudere orgels hier vrij rijk zijn geprofileerd.\nDe verschillen vindt men vooral in de decoratie. De panelen met diamantkoppen zijn hier niet te vinden. In plaats van \u00e9\u00e9n rechthoekig paneel onder de tussenvelden, zoals in Harlingen, ziet men hier twee vierkante panelen. Vergeleken met de oudere instrumenten hebben de vormen van het snijwerk zich verdicht. Zij zijn vleziger geworden en minder transparant.\nDe gebruikte vormen zijn in hoofdzaak dezelfde gebleven als bij de iets oudere instrumenten, maar hun werking is nu toch anders. Aan de pijpvoeten in de middentoren ziet men hoe twee S-ranken, waarin C-voluten zijn opgenomen, elkaar ontmoeten bij een wat abstract bloemmotief. De vormen onder in de zijtorens zijn verwant, maar gedeeltelijk het omgekeerde van die in de middentoren. Aan de pijpvoeten in de torenvelden is een C-voluut te zien die zich te ruste heeft gelegd op een eenvoudige S-rank. Hetzelfde motief treft men aan bij de pijpvoeten van de tussenvelden, maar daar is de S-rank weer sterker uitgewerkt. Aan de pijpuiteinden in de torenvelden is een staande C-voluut te zien die zich uit een S-rank ontwikkelt; men zou ook kunnen zeggen dat zij op de S-rank zit. De tussenvelden worden aan de bovenzijde afgesloten door de in deze tijd gebruikelijke ingezwenkte lijst, waaronder een ingewikkeld samenstel van S- en C-voluten. In het rijk bebladerde snijwerk boven in de middentoren laten zich met enige moeite twee S-ranken herkennen die in het midden twee C-voluten vormen die uiteindelijk een met bloemen gedecoreerde ionische krul vormen. De twee voluten ontspringen uit een stam die met een kralensnoer is omgeven. In de zijtorens ook weer S-ranken met C-voluten gecombineerd. De vleugelstukken bestaan uit S-ranken die uitlopen in een forse S-vormige krul. In de hollingen van deze krullen zijn een roos en een druiventros aangebracht. Hun vrij harde kleuren zijn waarschijnlijk niet oorspronkelijk. De consoles onder de torens bestaan uit uiterst gestileerd bladwerk.\nOp de middentoren een uit S-ranken en C-voluten gevormd opzetstuk bekroond door een lier. De opzetstukken op de zijtorens bestaan in hoofdzaak uit C-voluten.",
  "Part09_046Deventer": "Een vroeg voorbeeld in Nederland van een gedeelde orgelopbouw. Het driedelige middenveld is pas in 1955 toegevoegd. De in een neogotische vormgeving uitgevoerde kassen werden vervaardigd door de Deventer beeldhouwer en schrijnwerker Wilhelmus Gerardus van Poorten, wiens vader Gerardus eerder de preekstoel in de kerk had gemaakt.\nDe opbouw van beide kassen is betrekkelijk eenvoudig: in elke kas ziet men een spitse middentoren, geflankeerd door gedeelde lager aanzettende vlakke velden. Dit motief van zijtorens met flankerende velden is in de 19e eeuw niet ongebruikelijk en ook wel toegepast door Cavaill\u00e9-Coll, zij het met ongedeelde velden. Oorspronkelijk bestond de verbinding tussen de beide kassen uit een lage tussenbouw met getraceerde spitsboognissen. Deze is thans nog aanwezig als onderbouw van het middendeel uit 1955. Het lijkt aannemelijk dat de balustrade die zich thans op dit middengedeelte bevindt, oorspronkelijk op deze onderbouw heeft gestaan. Verder was aan de bovenzijde tussen de kassen een spitsbogige brug aangebracht, die de omtrek van het westraam volgde en aan de bovenzijde trapvormig was en voorzien van pinakels op de hoeken. Deze boog was voor de visuele indruk van het orgel cruciaal. Het is niet duidelijk wanneer zij is verwijderd. In 1979 was zij in ieder geval nog aanwezig. Het valt te hopen dat dit belangrijke onderdeel zal worden gereconstrueerd.\nDe detaillering is sober. De stijlen zijn getransformeerd tot slanke bundelpijlers. Op de overgang van de oude kassen en het toegevoegde gedeelte zijn zuiltjes aangebracht met rijke kapitelen en een brede dekplaat, vermoedelijk bestemd voor een beeld. Of hun huidige plaats de oorspronkelijke is, staat niet vast. De onderlijsten zijn gedecoreerd met opengewerkte vierpassen, van dezelfde vorm als de versiering van de borstwering van het zangkoor. Aan de pijpuiteinden in de velden eenvoudig geometrisch traceerwerk. Boven de velden een opengewerkte balustrade. Boven in de torens zijn twee gekoppelde wimbergen aangebracht met tootbogen en een vierpas. Zij worden bekroond door een drietal pinakels.\nOp verschillende plaatsen zijn getraceerde nissen aangebracht. Het traceerwerk is vrijwel identiek aan de traceringen van de kerk, die dateren van de restauratie van 1865-1866 en werden ontworpen door de architect H.J. van den Brink. Bezien wij eerst de zijwanden van de kas. Alleen de rechter buitenwand is nog goed zichtbaar, de beide binnenwanden worden grotendeels door het middendeel van 1955 aan het oog onttrokken, terwijl de linker buitenwand is verdwenen. In de zijwanden vindt men, vanuit de kerk gezien, eerst een tracering met een groot sferisch vierkant met vierstraal; deze vormen vindt men terug in de beide westvensters. De andere blindnis bevat drie rozetten, twee met driepassen en \u00e9\u00e9n met zespas; dezelfde vormen vindt men ook in de buitenste nissen in de onderbouw tussen de beide kassen. In het kerkgebouw zijn dergelijke traceringen te vinden in de zijvensters, waar zij afwisselen met een driestraalmotief dat men op het orgel kan vinden in de middennis van de onderbouw.\nDe ontwerper van de orgelkas heeft er kennelijk naar gestreefd de vormgeving van orgel en kerk met elkaar te doen harmoni\u00ebren. Dit komt zeker meer voor maar slechts zelden zo consequent, als hier is geschied.",
  "Part09_047Haarlem": "Deze thans lege orgelkas vertoont opvallende overeenkomsten met die van het eveneens in 1868 gebouwde R\u00fctter-orgel in de RK St-Willibrorduskerk te Zierikzee dat in 1964 werd gesloopt. In beide gevallen hebben wij te maken met een opbouw met drie ronde torens, gedeelde enigszins geholde tussenvelden met schuin geplaatste licht gebogen tussenlijsten en bovenlijsten van hetzelfde model. Het labiumverloop in Haarlem is in de benedenvelden ongeveer horizontaal, maar loopt bij de middentoren licht naar het midden af. In de bovenvelden ziet men een gebogen V. Dit ziet men op de bewaard gebleven foto's van Zierikzee ook. Daarop is echter niets te zien van de het labiumverloop in de benedenvelden. De thans te Haarlem aanwezige kas bezit ook nog zijvelden, die in Zierikzee ontbraken. Zijn die wellicht een latere toevoeging?\nDe ornamentiek, die grote overeenkomsten met die in Zierikzee vertoont, is zeer verzorgd. Blinderingen aan de pijpvoeten ontbreken. De consoles onder de torens zijn voorzien van een gelobde decoratie. De brede voetlijsten van torens en velden zijn met plantaardig snijwerk versierd. Onder de torens een vierdelig symmetrisch bladmotief, waaruit zich aan beide zijden een tweedelige rank ontwikkeld die in een bladkrul uitloopt. Onder de velden zijn verschillende S-voluten te zien. Onder de stijlen een ruitvormige bladmotief. Het snijwerk in de voetlijsten onder de zijvelden lijkt op dat in de tussenvelden, maar doet iets grover aan. Dat zou erop kunne wijzen dat deze velden later zijn toegevoegd.\nDe blinderingen in de velden bestaan uit golfranken. Op de bovenlijsten van de velden zijn ornamenten aangebracht, die aandoen als in klassieke vormen omgezette gotische hogels. Zij zijn thans niet meer allemaal op de kas aanwezig, maar wel bewaard gebleven. De stijlen zijn getransformeerd tot pilasters met corinthische kapitelen. De zijstijlen van de zijvelden dragen boven het kapiteel een grote vrucht. Ook hier lijkt het snijwerk wat grover uitgevoerd dan bij de rest van de kas. De blinderingen in de middentoren bestaan uit twee liggende S-voluten, die in de hoeken weer andere voluten omvatten. In de zijtorens is op kleinere schaal dezelfde figuur te zien, maar dan wel omgedraaid. Rijk versierd zijn de torenkappen. Eerst komt een fries met voluutvormen en een centraal plantaardig motief, dan volgt  een tandlijst en tenslotte de door modillons gedragen kroonlijst die wordt gesierd met een reeks kleine palmetten. De vormgeving van deze torenkappen herinnert, afgezien van de palmetten, aan de torenkappen in Heino en Ommeren. Het is niet ondenkbaar dat Haffmans/Leichel en R\u00fctter gebruik hebben gemaakt van de diensten van dezelfde beeldsnijder.",
  "Part09_048Handel": "Bij de bouw van dit orgel gebruikte Van Nistelrooy de kas van het laat 17e-eeuwse orgel opnieuw. Hij wijzigde echter het front. Bij de laatste restauratie is gebleken dat de torens oorspronkelijk vlak waren. Van Nistelrooy heeft door halfronde voeten en torenkappen toe te voegen de torens rond gemaakt en aan de pijpuiteinden passende blinderingen aangebracht; vrij zware gesloten draperie\u00ebn die over de pijpen afhangen. Ook de tussenvelden moeten in 1868 hun huidige vorm hebben gekregen. Zij zijn ongedeeld, hebben iets verhoogde frontstokken en worden aan de bovenzijde afgesloten door ingezwenkte lijsten, waaronder lambrequins. Onder de velden eenvoudig plantaardig snijwerk. Genoemde vormen werden in de jaren zestig van de 19e eeuw nog veelvuldig toegepast. De consoles onder de torens vertonen eenvoudig omkrullend bladwerk; bij de zijtorens zijn zij voorzien van pijnappels. In de vleugelstukken ziet men uit bladwerk voortkomende bazuin blazende putti. Hoe oud deze vleugelstukken zijn, is wat moeilijk vast te stellen. Op de zijtorens vlampotten met gekruiste bazuinen.",
  "Part09_049Hazerswoude": "Een voorbeeld van de brede variant van het standaardmodel van Flaes & Br\u00fcnjes. Het geheel is opgezet volgens het gangbare patroon: een ronde middentoren, ongedeelde vlakke tussenvelden met horizontale bovenlijsten en ronde zijtorens. De middentoren zet, zoals steeds bij de orgelfronten van dit model, hoger aan dan de velden en de zijtorens.\nDe decoratie is van het gebruikelijke Flaes-model. In de torens en aan de pijpuiteinden in de velden rijke golfranken met een geabstraheerde Franse lelie in het midden; brede S-voluten aan de pijpvoeten in de velden met rozetjes en aan beide uiteinden bescheiden bladwerk. Tussen de torens een ingezwenkte lijst met een knik in het midden waaronder snijwerk, bestaande uit een rank die zich in twee C-ranken splitst. Op de middentoren de gebruikelijke muziekinstrumententrofee en op de zijtorens vlampotten. De consoles onder de torens zijn alle drie gelijk en versierd met omkrullend bladwerk. De gelobde decoratie, die verschillende contemporaine Flaes-orgels kenmerkt, ontbreekt hier.\nHet orgel is voorzien van vrij grof uitgevoerde vleugelstukken in de vorm van een G-sleutel en gedecoreerd met enige blaasinstrumenten. Het is niet waarschijnlijk dat deze vleugelstukken van Flaes afkomstig zijn.",
  "Part09_050HoofddorpRK": "Dit orgel werd in 1868 in Hoofddorp geplaatst door de Brusselse orgelmaker Rogier Joseph Kerkhoff. Geruime tijd heeft men aangenomen dat deze daarbij een oudere kas gebruikte. Men kan zelfs in de literatuur vinden dat in de kas het jaartal 1791 te vinden zou zijn.\nBij navraag bleek niemand dit jaartal ooit te hebben gezien. Dat de kas van dit orgel uit 1791 zou dateren, is ook op stilistische gronden nagenoeg uit te sluiten. De barokke cartouches in de torenblinderingen vertonen een vormgeving die omstreeks 1700 veelvuldig werd toegepast, maar in 1791 volstrekt ondenkbaar was.\nVan het werk van R.J. Kerkhoff is weinig overgebleven. Hij maakte in 1867 of iets eerder een ontwerp voor een orgelkas voor de kerk te Wasmu\u00ebl in Henegouwen. Het orgel werd gebouwd door de Gebroeders De Volder. Deze orgelkas vertoont opvallende overeenkomsten met die in Hoofddorp, al is daar de insnoering van de onderkas minder uitgesproken. Er is dus geen enkele reden om te veronderstellen dat Kerkhoff voor zijn orgel in Hoofddorp een oudere kas heeft gebruikt; hij heeft deze zelf ontworpen.\nZoals niet ongebruikelijk was aan het eind van de jaren zestig van de 19e eeuw, greep Kerkhoff bij zijn frontontwerpen regelmatig terug op oudere fronttypen. Men kan denken aan de orgelfronten van Louis Delhaye, onder meer aan diens orgels in Bergen op Zoom uit 1772 (deel 1726-1769, 10) en Made uit 1775 (deel 1769-1790, 98-99). Karakteristiek element zijn vooral de brede velden met hun lambrequins aan de pijpuiteinden. Deze neemt Kerkhoff over, zowel in Wasmu\u00ebl als in Hoofddorp, en ook bij zijn grootste instrument, het helaas verwoeste orgel voor de St-Gummarus te Steenbergen. De verdere decoratie ontleent Kerkhoff aan de Vlaamse barok van de vroege 18e eeuw. De reeds genoemde cartouches in de torenblinderingen spreken wat dat betreft duidelijke taal. Zij worden begeleid door bladranken. Bij de zijtorens worden de pijpen omvat door vrij uitgesproken C-voluten; bij de middentoren is de C-vorm minder duidelijk. Naar Zuid-Nederlands gebruik ontbreken blinderingen aan de pijpvoeten.\nDe console onder de middentoren vertoont eenvoudig bladwerk; bij de zijtorens ziet men eerst een glad gedeelte, geflankeerd door C-voluten en daaronder bladwerk. Op de zijtorens zijn vlampotten aangebracht. De middentoren heeft geen bekroning. De grote zwelkast doet aan de visuele werking van het orgel ernstig afbreuk.",
  "Part09_051Jabeek": "Een vijfdelig neogotisch front dat geheel past in de tradities van de Gebroeders M\u00fcller. Het bestaat uit een driezijdige middentoren, vlakke gedeelde tussenvelden met enigszins verhoogde frontstokken, en spitse zijtorens. Een opvallend element wordt gevormd door de gebogen bovenlijsten van de velden. Deze vinden wij terug bij de M\u00fcller-orgels in Kommern in Duitsland (1857) en Reuland in Belgi\u00eb (1860). De kas in Kommern is, ongetwijfeld in samenspraak met de orgelmakers, ontworpen door de Keulse architect Vincenz Statz. De middentoren heeft daar ook een driezijdige vorm, maar de drie velden van deze toren worden hier gescheiden door stijlen. Wellicht is hier sprake van invloed van het beroemde orgel in Saint-Denis. Het orgel in Kommern heeft verder vlakke gedeelde tussenvelden met verhoogde frontstokken en ronde zijtorens en geronde zijvelden, waarvan het bovendeel door een beeldnis in beslag wordt genomen. Hun bovenlijsten liggen op \u00e9\u00e9n lijn met die van de zijtorens. De lijsten tussen de etages van de tussenvelden volgen de gebogen lijn van de bovenlijsten.\nBij het orgel te Reuland is de middentoren vlak; de zijtorens hebben de driezijdige vorm behouden, maar de tussenstijlen zijn komen te vervallen, zoals dat ook het geval is bij het een jaar jongere orgel in Wijlre (deel 1858-1865, 232-234). De geronde zijvelden zijn in Reuland ook nog aanwezig, maar slechts eendelig en bovendien lager dan de zijtorens. Een ander verschil is de vorm van de lijsten tussen de etages van de tussenvelden. Deze zijn in Reuland recht geworden.\nHet orgel in Jabeek laat een nieuwe combinatie zien van genoemde elementen. De tussenvelden behouden ongeveer dezelfde vorm als in Reuland, de middentoren krijgt het driezijdig model van de zijtorens van Reuland, de zijtorens worden spits en de zijvelden verdwijnen. Ziedaar het front van Jabeek.\nEen ander verschil met de genoemde orgels is dat de onderkas is gereduceerd tot twee smalle stukken onder de zijtorens. Verder is daar een open ruimte voor het zangkoor te zien. Men ziet een dergelijk arrangement in deze tijd wel vaker opduiken, bijzonder fraai is het echter niet.\nDe decoratie is vergeleken met de orgels van Kommern en Reuland tamelijk sober. Aan de pijpvoeten in de torens zijn tootlijsten aangebracht. De voetlijsten van de benedenvelden zijn voorzien van liggende puntige vierpassen. De drie velden van de middentoren bevatten elk een wimberg met pinakels. Het geheel wordt bekroond door een forse kruisbloem. Boven aan de spitse zijtorens is \u00e9\u00e9n geknikte wimberg aangebracht, geflankeerd door pinakels en eveneens bekroond met een pinakel, zij het een veel slankere. Aan de pijpuiteinden in de benedenvelden zijn twee tamelijk plastische C-voluten te zien, die in dit neogotisch kader enigszins uit de toon lijken te vallen. De gebogen bovenlijst van de bovenvelden is bij de pijpen voorzien van toten. Men mist hogels op deze lijsten; het is denkbaar dat deze bij een herstelling zijn verwijderd.\nKenmerkend voor de Gebroeders M\u00fcller is dat zij een aantal basiselementen hebben ontwikkeld, waarop zij steeds zeer vindingrijk weten te vari\u00ebren. Het orgel in Jabeek laat dit wederom zien.",
  "Part09_052Longerhouw": "Het front van dit orgel lijkt zeer sterk op dat in Britswerd. Het heeft dezelfde zevendelige opbouw van ronde middentoren, met tweedelige torenvelden, holle ongedeelde tussenvelden met verhoogde pijpstokken en ronde zijtorens. Wel is het labiumverloop in de torenvelden anders: in Britswerd lopen de benedenvelden naar het midden op en de bovenvelden naar het midden af, in Longerhouw is dat omgekeerd.\nDe vormgeving van de panelen onder de tussenvelden is gelijk aan die in Britswerd, evenals de onderkas. Ook de decoratieve vormen in Longerhouw zijn voor een groot deel gelijk aan die in Britswerd. Dat geldt eveneens voor de blinderingen in de toren- en tussenvelden met hun liggende en zittende C-voluten en voor het snijwerk dat de tussenvelden aan de bovenzijde afsluit. Bij de torens is het iets anders. Ook daar zijn de vormen vrijwel gelijk, behalve het centrale element. Dat is telkens anders van vorm.\nAan de pijpvoeten bij de middentoren ziet men dus dezelfde S-ranken met C-voluten erin verwerkt als in Britswerd. In Britswerd komen deze bijeen bij een sterk geabstraheerd bloemmotief, in Longerhouw ziet men hier een soort cartouche met een kralensnoer. De vormen aan de pijpvoeten in de zijtorens zijn ook hier min of meer het omgekeerde van die in Britswerd. Terwijl het centrale element in Britswerd enigszins doet denken aan een gestileerde palmet, is het in Longerhouw een moeilijk te defini\u00ebren abstract element geworden. Boven in de middentoren ziet men twee S-ranken. Bij de zijtorens ten slotte ook weer S-ranken met C-voluten aangevuld. De vleugelstukken zijn vrijwel identiek aan die in Britswerd en bestaan dus ook uit S-ranken, waaruit zich een grote S-krul ontwikkelt met vruchten in de hollingen. Op de middentoren een opzetstuk bestaande uit een centraal element dat in de verte doet denken aan een krab die een muziekinstrumententrofee draagt, het geheel geflankeerd door C-voluten, waaruit aan de achterzijde een kleine krul te voorschijn komt. Op de zijtorens met bladwerk gedecoreerde vazen.",
  "Part09_053Maastricht-Nazareth": "Dit orgel, oorspronkelijk bestemd voor het Franciscanerklooster aan de Tongersestraat te Maastricht, werd in 1970 geplaatst in de parochiekerk van Maastricht-Nazareth. Bij die gelegenheid kreeg het een modern pijpenfront. Het oude front, waarin slechts de jalouzie\u00ebn van de zwelkast zichtbaar waren, bleef echter bewaard.\nDit oude front laat, in overeenstemming met de kerk waarvoor het oorspronkelijk was bestemd, een neogotische vormgeving zien. Het bovendeel van het front vertoont een vijfdelige trapsgewijze opbouw van velden met spitsbogige afsluiting met hangende consoles, bekroond door sterk gestileerde spitsen. De overgang van de onderkas is gedecoreerd met een fries van driepasboogjes.",
  "Part09_054Neerijnen": "Een opvallend neogotisch front in een neogotische kerk. Het omvat een driezijdige middentoren, waarvan de drie velden worden gescheiden door stijlen. De pijpen in het middenveld van de middentoren zijn met hun voeten lager geplaatst dan die van de zijvelden en de overige velden en torens. De middentoren wordt achtereenvolgens geflankeerd door ongedeelde vlakke velden en zijtorens van hetzelfde model als de middentoren, maar wel met alle pijpvoeten in \u00e9\u00e9n lijn geplaatst.\nDe middentoren wordt door een schuin naar buiten aflopende brede lijst met spitsbogen ingepakt. Dit geeft al een aanwijzing in de richting van het front van het beroemde Cavaill\u00e9-Coll-orgel in Saint-Denis (deel 1858-1865, 221), al heeft genoemde lijst een lichte inzwenking die bij het illustere Franse instrument ontbreekt. Bij nadere beschouwing blijken er in de opbouw en vooral in de ornamentiek verbluffende overeenkomsten met het befaamde Franse orgel te zijn. De torens met drie velden vindt men ook in Saint-Denis, waar ook de pijpen van het middenveld van de middentoren lager aanzetten dan bij de rest van het front. Aan de pijpuiteinden in de torens zijn kielbogen aangebracht, waarin weer een spitsboog is te zien met toten die tot in details met die in Saint-Denis overeenstemmen. Ook de manier waarop de zwikken rond de genoemde kielbogen met een spitsboogfries zijn opengewerkt heeft zijn parallel in Saint-Denis. Een belangrijk verschil is natuurlijk dat de velden hier niet zijn verdubbeld, zoals in Saint-Denis, maar hun detaillering laat ook weer grote overeenkomsten met het Franse instrument zien. Ook hier aan de pijpuiteinden kielbogen; zij zijn op dezelfde manier gedetailleerd als die bij de torens. Wij zien hier echter ook een verschil. De kielboog is op zijn beurt weer omgeven door een spitsboog, die in Saint-Denis geen equivalent heeft. De spitsen op de zijtorens lijken op die in Saint-Denis, de gebogen lijnen van de spits van de middentoren, die herinnert aan een kroon, moet een andere oorsprong hebben. De vormen wekken vrij sterke associaties met de torenbekroning van St-Giles Cathedral in Edinburgh, maar of Van Puffelen en zijn beeldsnijder dat gebouw gekend zullen hebben?\nDe blinderingen aan de pijpvoeten hebben de vorm van tootlijsten; ook die hebben hun tegenhanger in Saint-Denis, evenals de rozetten met vierpassen in de voetlijsten.\nDe consoles onder de torens herinneren in hun basisvorm aan een gotisch kapiteel; zij worden nader gedecoreerd met afhangende spitsbogen. Het orgel is voorzien van opengewerkte vleugelstukken met eenvoudig traceerwerk en een steunbeerachtige verzwaring aan het benedengedeelte. In Saint-Denis bevinden zich op die plaats pijpvelden. Opmerkelijk is nog de decoratie van de zijpanelen van de gaanderij, die doet denken aan gekruiste pijlpunten.\nHet is wel zeer verrassend in deze sobere dorpskerk een zo creatieve herschepping van het befaamde front van Saint-Denis aan te treffen.",
  "Part09_055Nes": "In 1865 had Van Dam twee orgels gebouwd met een neogotische kas van het in wezen neoclassicistische model dat ook door het huis Witte verschillende keren is toegepast. Het eenvoudigste van de twee was bestemd voor de Doopsgezinde Kerk te Middelie (deel 1858-1865,368-369), het andere bevindt zich thans in de Hervormde Kerk te Rottevalle. Het orgel in Nes is duidelijk verwant aan dat in Rottevalle. Het front is vlak en heeft een vijfdelige opbouw. De middenpartij is verhoogd, de tussenvelden en zijvelden hebben dezelfde hoogte, terwijl de zijvelden iets naar voren uitspringen. Evenals in Rottevalle hebben de tussenvelden verhoogde frontstokken. Het labiumverloop is bij beide instrumenten identiek: V-vormig in het middenveld en de zijvelden, horizontaal in de tussenvelden. Het voornaamste verschil met Rottevalle is dat de tussenvelden aanzienlijk smaller zijn. In Rottevalle ziet men onder de frontstokken in de tussenvelden twee rozetten met vierpas, in Nes slechts \u00e9\u00e9n.\nDe verdere decoratie is zeer terughoudend. Evenals bij de twee andere genoemde orgels van dit type ontbreken blinderingen aan de pijpvoeten. Aan de pijpuiteinden zijn eenvoudige uitgezaagde tootbogen aangebracht. Boven het middenveld twee pinakels, waartussen twee elkaar boogsegmenten met toten, een element ontleend aan de late gotiek. Boven de zijvelden ook weer twee pinakels, dit keer met een opengewerkte wimberg ertussen.",
  "Part09_056Nieuwegein": "Voorzover bekend, is dit het eerste door Herman Holtgr\u00e4ve zelfstandig gebouwde orgel. Het front vertoont hoegenaamd geen overeenkomsten met de fronten van de laatste werken van zijn vader. Het lijkt daarentegen vrij sterk op het in hetzelfde jaar gebouwde instrument in de Hervormde Kerk van Waardenburg van de Naber-adept Van Puffelen, een orgel dat dan ook verscheidene Naber-kenmerken vertoont (deel 1858-1865, 273-275).\nDe overeenkomst blijkt uit de hoofdvorm; men lette vooral de fraai gewelfde tussenvelden en de decoratie. Het orgel in Jutphaas is wel iets kleiner; de velden hebben weliswaar even veel pijpen als in Waardenburg, namelijk elf, maar zij zijn smaller en hebben een scherper oplopende labiumlijn.\nVooral in de decoratie valt de overeenkomst met Waardenburg op. Het snijwerk bij beide orgels kenmerkt zich door een grote transparantie en metaligheid. In Jutphaas is het echter eenvoudiger van uitvoering. De blinderingen aan de pijpvoeten in de middentoren zijn bij beide orgels vrijwel identiek: zeer transparante S-ranken. In de zijtorens ziet men ongeveer dezelfde vormen, maar met minder bladwerk. De blinderingen boven in de torens geven varianten van de benedenblinderingen te zien. In Waardenburg ziet men aan de pijpvelden in de tussenvelden en bij de scheidingslijsten tussen de etages twee door elkaar gevlochten S-ranken die uitlopen in een schelpachtige krul. Ongeveer dezelfde figuur vinden wij in Jutphaas. Alleen is het daar een enkele rank en zijn de motieven in vergelijking met Waardenburg omgedraaid. Zo ziet men dat in Waardenburg de krullen bij de tussenlijsten naar elkaar geopend zijn, terwijl ze in Jutphaas rug aan rug zijn geplaatst. Aan de pijpuiteinden in de velden is de navolging van Waardenburg niet doorgezet. Daar vindt men een bladrank, zoals onder meer te vinden is in het orgel te Buurmalsen, een werk van C.F.A. Naber en Karel van Puffelen uit 1858 (deel 1850-1858, 363-364). Uit deze ranken ontwikkelen zich een krakelingachtige C-voluut bij de zijtorens en een S-rank die oploopt naar de middentoren. De vleugelstukken bestaan uit een opeenvolging van S-ranken die beneden eindigen in een krul. Zij zijn een vereenvoudigde versie van die te Waardenburg. Datzelfde kan men zeggen van de consoles onder de torens. Het lijkt aannemelijk dat dezelfde beeldsnijder hier aan het werk is geweest. De in Waardenburg aangebrachte 'Naber-krullen' heeft Holtgr\u00e4ve niet overgenomen. Niettemin is het opmerkelijk dat Holtgr\u00e4ve junior hier niet de decoratiewijze van zijn vader volgt, maar zich aansluit bij de vormentaal van diens grootste concurrent.",
  "Part09_057NieuwePekela": "Aan het eind van de jaren zestig moet Petrus van Oeckelen intensief bezig zijn geweest met het ontwikkelen van geschikte frontmodellen voor kleinere orgels. Zo ontwikkelde hij voor Maurik een frontmodel dat was gebaseerd op het type Middelstum/Oude Pekela en kwam hij in Tolbert met een eenvoudige vijfdelige opbouw met drie ronde torens. Voor de Lutherse Kerk in Nieuwe Pekela kwam hij met een derde model dat hij zelf twee keer heeft toegepast en dat ook enige keren in het werk van zijn zonen is te vinden.\nWij zagen reeds eerder dat hij zich voor zijn meest karakteristieke frontmodel, dat hij voor het eerst toepaste in Smilde (1841, deel 1840-1849, 87-89), liet inspireren door het werk van Heinrich Hermann Freytag, met name diens orgels in Zuidbroek (1795, deel 1790-1818, 103-105) en Bellingwolde (1798, deel 1790-1818, 119-121). Voor zijn frontmodel voor de lutheranen in Nieuwe Pekela ging hij mogelijk andermaal bij Freytag te biecht. Als uitgangspunt koos hij ditmaal mogelijk diens in 1793 gebouwde orgel in de Hervormde Kerk te Zuidhorn (deel 1790-1818, 83-85). Het meest karakteristieke element van dit orgel is de ten opzichte van de zijtorens verlaagde middentoren, een opzet die in de Noord-Nederlandse orgelbouw tamelijk uitzonderlijk was.\nGeheel ongewijzigd liet hij Freytags concept niet. In de eerste plaats werd bij hem de middentoren vlak. Verder nam hij niet de voorkantbespeling van Freytags instrument over. Zijn orgel in Nieuwe Pekela is een balustrade-orgel met achterkantbespeling. Om plaats te maken voor de klaviatuur had Freytag de middenpartij van zijn orgel veel hoger laten aanzetten dan de zijtorens. Bij een balustrade-orgel was dat niet nodig. Toch bewaarde Van Oeckelen nog een herinnering aan Freytags opzet doordat hij de vlakke middentoren voorzag van een verhoogde frontstok. Afgezien van deze verschillen is Van Oeckelens concept in grote lijnen gelijk aan dat van Freytag. Men lette op de vorm van de gedeelde tussenvelden. Deze hebben een parallel labiumverloop met naar buiten aflopende labia, bijna gelijk aan dat te Zuidhorn. Alleen zijn daar enige verschillen tussen de etages van de velden, waarbij vooral het steile verloop in de benedenvelden opvalt. De vorm van de tussenlijsten in de velden die een tegenbeweging te zien geven aan het labiumverloop, is weer typisch Van Oeckelen.\nEr zijn verder enige verschillen in de pijpaantallen in de zijtorens. De velden hebben bij Van Oeckelen minder pijpen. Het verschil in visuele werking tussen beide orgels wordt natuurlijk vooral bewerkstelligd doordat in Nieuwe Pekela de middentoren vlak is geworden.\nIn de decoratie zijn geen reminiscenties aan Freytag te vinden. Deze draagt een uitgesproken Van Oeckelen-karakter. De stijlen zijn voorzien van de gebruikelijke opgelegde lijsten met driepasboogjes. De blinderingen aan de pijpvoeten zijn, zoals vaker in deze tijd bij Van Oeckelen, tamelijk bescheiden van volume. Bij het middenveld ziet men daar golfranken. Bij de rechter toren is het snijwerk niet meer compleet. Bij de linker toren ziet men vrij forse bladranken met een merkwaardige asymmetrische krul in het midden. Op de tussenlijsten de door Van Oeckelen veelvuldig toegepaste liggende bladkelken met rozet in het midden; zij worden omzoomd door vrij grof uitgevoerde golfranken. Aan de bovenzijden worden de velden weer afgesloten door de voor Van Oeckelen zo karakteristieke gevlochten plantenslingers. Het snijwerk aan de pijpuiteinden van het middenveld bestaat uit bebladerde C-voluten in de hoeken en S-voluten in het midden. Boven in de zijtorens fors bladwerk met twee rozetten in het midden, een gebruikelijk Van Oeckelen-motief.\nOp de middentoren een inzwenkende verhoging met daarop een zonneklok van een model, vergelijkbaar met die in Middelstum. Op de zijtorens de door Van Oeckelen in die jaren veelvuldig toegepaste muziekinstrumententrofee\u00ebn. Onder de torens het voor hem gebruikelijke vlakke snijwerk. De vleugelstukken met hun sierlijke S-ranken zijn, vergeleken met de direct aan dit orgel voorafgaande instrumenten van dezelfde bouwer, tamelijk bescheiden van volume.\nVan Oeckelen zou een jaar later in Visvliet een tweede variant van dit fronttype beproeven om het verder aan zijn zonen over te laten de mogelijkheden ervan nader uit te werken.",
  "Part09_058Noordwelle": "Dit orgel is vrijwel een dubbelganger van dat in Beets uit hetzelfde jaar. Het vertoont het standaardtype van Flaes & Br\u00fcnjes met drie ronde torens en twee ongedeelde vlakke tussenvelden met horizontale bovenlijsten, en wel in een variant die het midden houdt tussen het slanke type van Kwadijk en het bredere type van de Oostzijderkerk te Zaandam (deel 1858-1865, 282-284).\nDe decoratie is vrijwel gelijk aan die in Beets. De meeste blinderingen bestaan uit golfranken met een soort Franse lelie in het midden. Alleen aan de pijpvoeten in de tussenvelden ziet men een brede S-voluut, hier zonder de rozetjes die men in Beets kan zien, met aan beide zijden enig rankwerk. Boven de velden een ingezwenkte lijst met een knik in het midden en daaronder C-ranken. Op de middentoren de gebruikelijke muziekinstrumententrofee, hier waarschijnlijk wegens de te geringe hoogte zonder kopje op de lier, en vlampotten op de zijtorens. Laatstgenoemde torens bevatten weer consoles met een gelobde decoratie, terwijl de console van de middentoren het gebruikelijke omkrullende bladwerk vertoont.",
  "Part09_059Oosterbierum": "Het front van dit orgel is het laatste voorbeeld van het Van Dam-front met gebogen onderpositief, dat voor het eerst werd toegepast in 1860 in de Hervormde Kerk in Heeg (deel 1858-1865, 126-128) en in 1861 nog een keer in Nieuwe Kerk in Den Helder (deel 1858-1865, 167-169). Wij zien een middenpartij van twee etages, geflankeerd door gedeelde holle velden en twee ronde torens. De eerste etage bestaat uit een breed vlak rondbogig veld, de tweede uit een ronde toren geflankeerd door tweedelige vlakke velden.\nWij willen wijzen op een detail dat, hoe bescheiden ook, nochtans de toon zet: de scheidingslijsten tussen de etages in de tussenvelden. In Heeg en den Helder vertonen deze een zwierige gebogen vorm, in Oosterbierum zijn zij vrijwel recht, alleen iets schuin geplaatst. Voor luchtigheden was geen plaats meer. Alles ademt meer een sfeer van voorname opulentie. Dat komt ook tot uiting in de decoratie. In Heeg en Den Helder was die tamelijk terughoudend en uitgevoerd in de slanke transparante vormen van het late Empire. In Oosterbierum zijn de decoratieve vormen rijker en zwaarder en neigen zij eerder naar de barok. De tendens tot grotere rijkdom blijkt onder meer daaruit dat de boogzwikken bij het onderpositief nu van snijwerk zijn voorzien, terwijl in Heeg en Den Helder daar eenvoudige opgelegde panelen waren aangebracht. Dit vergulde snijwerk vertoont tamelijk vlezige bladvormen. Van de decoratieve vormen van genoemde orgels zijn in Oosterbierum slechts enkele elementen overgenomen. De benedenblindering van de middentoren is in hoofdzaak gelijk aan die in Britswerd en Longerhouw. Verder vindt men aan de pijpuiteinden in de middentoren, als centraal element, ook weer de twee krullen, die associaties wekken met een ionisch kapiteel. Ook de op hun lauweren rustende C-voluten van Britswerd en Longerhouw ziet men hier in de torenvelden terug. Verder ziet men in de velden voornamelijk golfranken. Bij de torenblinderingen valt vooral de grote bladrijkdom op; overal zijn ook vruchten te vinden. Opvallend is het vrij transparante karakter van het snijwerk langs de bovenlijsten van de tussenvelden. In het benedenveld ziet men vlezige golfranken boven en onder langs de pijpen kronkelen. De drie torens worden bekroond met opzetstukken. Dat van de middentoren is het meest gecompliceerd: een samenstel van gestileerde plantaardige vormen met hier en daar tamelijk naturalistisch weergegeven vruchten. De opzetstukken op de zijtorens zijn verwant, maar bescheidener van omvang. Men bespeurt dat de maker een zekere neiging had naar rococo-vormen, zonder dat men die concreet kan aanwijzen. Dat gevoel krijgt men nog sterker bij de vleugelstukken met hun ranken van geschubde bladeren, waaruit even boven de balustrade een hoorn van overvloed tevoorschijn komt. De vrij conventionele consoles onder de torens vormen een sterk contrast met de weelderige vormentaal van opzetstukken en vleugels.",
  "Part09_060Rotterdam-IJsselmonde": "Een orgelfront van opvallend slanke proporties. Het omvat een ronde middentoren van zeven pijpen, even schuin geplaatste, licht geholde ongedeelde tussenvelden met verhoogde frontstokken en even overhoeks geplaatste ronde zijtorens van zeven pijpen. Het labiumverloop in de velden vertoont een sierlijke naar het midden aflopende lijn. Opvallend is het consequente gebruik van spitse labiumvormen. Van belang voor de visuele indruk van het geheel is de bovenafsluiting van de velden door een smalle schuin geplaatste lijst, die wordt gelardeerd door snijwerk.\nDeze decoratie is, zoals al het snijwerk aan dit orgel, bijzonder fraai. Onder de lijst ziet men een uit C-voluten gevormde golfrank; erboven een rijke vruchtenslinger in een 17e-eeuws ge\u00efnspireerde vormgeving. Misschien een ontlening aan het rugpositief in de Grote Kerk in Dordrecht, waarvan wellicht ook de overhoekse plaatsing van de zijtorens is afgekeken.\nHet snijwerk aan de pijpvoeten in de middentoren bestaat uit twee forse C-voluten, in het midden met een geschulpte krul, die elkaar in het midden ontmoeten bij een element dat onder meer bestaat uit twee ruggelings gekoppelde C-voluten. Boven in de middentoren zien wij hetzelfde motief, maar dan omgekeerd. Onder in de zijtorens zijn twee uit C-voluten samengestelde S-voluten te zien; boven in de toren weer hetzelfde motief in omgekeerde vorm. Het meest interessant zijn de blinderingen aan de pijpvoeten in de velden. Aan de kant van de zijtorens ziet men daar een forse C-voluut met geschulpte randen, onmiskenbaar rococo in inspiratie. Daarbij sluit zich een tweede ongeschulpte voluut aan, die uitloopt in gestileerd bladwerk. Het opzetstuk op de middentoren bestaat uit een ingewikkeld samenstel van voluutvormen en wordt bekroond door een lier. Op de zijtorens sierlijke opengewerkte palmetten met omkrullend bladwerk. De vleugelstukken beginnen bovenaan met een bescheiden krul met geschulpte randen, wederom een verwijzing naar het rococo. Daaraan is een forse krul in de vorm van een vioolsleutel opgehangen. De consoles onder de torens vallen op door hun vlezige bladvormen.\nDe decoratie is duidelijk eclectisch: klassieke elementen (de palmet), 17e-eeuwse vormen (de vruchtenslinger boven de velden) en rococo schuim vormen bij elkaar een overtuigend geheel.\nDe orgels die dit orgelmakershuis direct hierna zal bouwen, in Lekkerkerk en Eenigenburg, dragen voor een deel een ander karakter, maar zij behouden de slanke proporties van dit vroege werk.",
  "Part09_061Schildwolde": "Bij dit orgel, zijn tweede werkstuk, zag Meijer af van de monumentale neoclassicistische vormgeving van zijn eersteling in Wildervank en koos hij voor een meer traditioneel uiterlijk. Daarmee cre\u00eberde hij het fronttype dat voor zijn werk karakteristiek zou blijven. Wij zien drie ronde torens en vlakke gedeelde tussenvelden met parallelle naar het midden aflopende labia. Bij dit orgel valt vooral de relatief geringe hoogte van de bovenvelden op. In zijn latere instrumenten komen boven- en benedenvelden in hoogte meer tot elkaar en worden de proporties in het algemeen ook slanker.\nDe fraaie decoratie verschilt aanzienlijk van die in Wildervank. Meijers beeldsnijder had kennelijk een goede kennis van de Lodewijk XIV stijl en ook van het rococo. Het meest opmerkelijk zijn de benedenblinderingen in de torens, die Meijers handelsmerk zouden worden. Zij bestaan  uit S-voluten van waaruit een bladrank tegen elk der torenstijlen opklimt. In het midden is een bladmotief in de vormen van een Franse lelie aangebracht. Het meest opmerkelijk zijn echter de open rechthoekjes met een kraal erboven en eronder die op de voluut balanceren, een motief waarvan de herkomst nog duister is. Speels zijn ook de benedenblinderingen in de benedenvelden: een C-rank, met een door een krul gestoken tweedelige uitloper. De etages tussen de velden worden gescheiden door een betrekkelijk brede horizontale lijst, afgebiesd met snijwerk dat een kleinere en vereenvoudigde versie laat zien van de blindering onder in de benedenvelden. Boven de velden ziet men een C-voluut zich behaaglijk tegen de kappen van de zijtorens schurken om uit te lopen in een opzwiepende bladrank. De blinderingen boven in de torens bestaan uit twee gekoppelde C-voluten in de hoeken, waarvan de buitenste is gesierd met kralen en een cartouche-achtig element in het midden. Op de middentoren een uit C-voluten opgebouwde lier. Op de zijtorens opzetstukken in de vorm van een trapezium met ingezwenkte zijden. Deze zijn voorzien van een aan Daniel Marot herinnerende ruitvormige decoratie en twee openingen in de vorm van C-voluten. Fraai zijn ook de vleugelstukken in de vorm van een vioolsleutel met schelpvormige bovenkrul en bladwerk er doorheen geregen. Opvallend bij deze decoratieve rijkdom is de sobere behandeling van de basementen van de torens. Versierde consoles ontbreken daar.\nMet dit orgel heeft Meijer de toon gezet voor zijn oeuvre. Zijn latere orgels lijken alle op dit instrument in Schildwolde, maar volkomen identiek zijn zij nooit.",
  "Part09_062Spaubeek": "Dit orgel van Lambertus Vermeulen vertoont in zijn frontopbouw grote overeenkomsten met het orgel in de St-Catharina te Grevenbicht, gebouwd in 1858 door Pieter van Dinter (deel 1850-1858, 370-371). Nu was Vermeulen wel geassocieerd met een Van Dinter, maar niet met Pieter doch met diens halfbroer Mathieu.\nKennelijk heeft Vermeulen ook van het werk van Pieter kennis genomen. Beide orgels hebben een driedelige opbouw met een ronde middentoren en vlakke zijvelden met ingezwenkte bovenlijst. Het orgel in Spaubeek is wel forser van werking. Dat komt vooral doordat de middentoren hier zeven pijpen bevat tegen Grevenbicht vijf. De velden hebben daarentegen in Grevenbicht meer pijpen. Het onregelmatige labiumverloop in de velden in Grevenbicht, dat bij Pieter van Dinter wel vaker is te vinden, heeft Vermeulen niet overgenomen. Ook de verhoging op de middentoren vinden wij in Spaubeek niet, al kan die er vroeger natuurlijk wel zijn geweest.\nDe decoratie is eveneens anders dan in Grevenbicht. Aan de pijpuiteinden in de velden ziet men een reeks golfranken met in twee van de krullen een bloemrozet. Blinderingen aan de pijpvoeten ontbreken. Op de bovenlijsten een reeks bloemkelken, waaruit ten slotte kleinere bloempjes te voorschijn komen, misschien toch nog een herinnering aan de hoorn van overvloed die op die plaats in Grevenbicht is te zien. Bij de middentoren bevindt zich in elk der hoeken een zich naar buiten openende C-voluut, waaruit een naar het midden geopende C-voluut voortkomt. Onder de middentoren een forse bladconsole waaruit een bloemetje afhangt. De panelen eronder volgen de lijn van de console. De zijstijlen bevatten onder de kroonlijsten een bloemmotief en worden bekroond door vlampotten. Als vleugelstukken dienen gebundelde stengels met krullen aan boven- en onderzijde, een element dat Vermeulen overgenomen kan hebben van de firma Pereboom & Leijser die dit veelvuldig toepaste.",
  "Part09_063Sint-Odili\u00e2nberg": "Deze orgelkas is vervaardigd in het beeldhouwersatelier van de Gebroeders Goossens te 's-Hertogenbosch voor de St-Clemenskerk te Gerwen. Zij vertoont aanzienlijke overeenkomsten met de oudere door Goossens vervaardigde orgelkassen in Berlicum (verwoest in 1944) en Meijel (deel 1858-1865, 319-321). Het meest opvallende element dat de drie orgels verbindt is de vorm van de tussenvelden, die in hun benedendeel een beeldnis bevatten en in hun bovendeel een viertal pijpen, het geheel aan beide zijden geflankeerd door twee pijpen. Ten opzichte van de twee oudere orgels vertoont de kas in St.-Odili\u00ebnberg toch een aantal opvallende verschillen. Dit betreft voornamelijk de behandeling van de tussenvelden en de zijvelden. In Berlicum en Meijel waren de tussenvelden hol, in St.-Odili\u00ebnberg zijn zij vlak. Bovendien zijn zij smaller. Bij de orgels van Berlicum en Meijel ziet men geronde zijvelden, die met hun kappen op \u00e9\u00e9n lijn liggen met die van de zijtorens. In St.-Odili\u00ebnberg zijn de zijvelden vlak en smal en veel lager dan de aangrenzende zijtorens. Vooral de andere behandeling van de zijvelden maakt een groot verschil voor de visuele indruk van dit orgel.\nDe decoratie is minder rijk dan in Meijel. In plaats van de weelderige consoles met cartouches in Meijel ziet men in St.-Odili\u00ebnberg een conus-vorm begeleid door open C-voluten. Twee C-voluten zijn het ook die de overgang van onder- naar bovenkas markeren. De benedenblinderingen van de torens zijn in St.-Odili\u00ebnberg geheel anders dan in Meijel. Men ziet in het midden twee met \u00e9\u00e9n krul tegen elkaar liggende C-voluten, waarop twee ruggelings geplaatste C-voluten zich in een wankel evenwicht staande pogen te houden. De aldus gevormde figuur wordt geflankeerd door telkens twee C-voluten, de \u00e9\u00e9n liggend en de andere daarop balancerend. In de zijvelden twee C-voluten, waaruit zich rankwerk ontwikkelt en die tezamen een klein C-voluutje omarmen.\nDe blinderingen aan de pijpuiteinden in de torens vertonen, evenals te Meijel, voluutvormen, maar dan geheel anders gegroepeerd. Zij zijn bij de drie torens vrijwel identiek. In het midden ziet men twee ruggelings geplaatste C-voluten in een X-vorm, die verder naar buiten gaande zich elk naar een andere C-voluut openen. Tezamen vormen deze voluten twee krakelingachtige figuren. Deze krakelingen worden vervolgens geflankeerd door met de opening naar buiten geplaatste C-voluten.\nVan een rijke decoratie van de torenkappen, zoals in Meijel, is in St.-Odili\u00ebnberg geen sprake. De friezen van de drie torens bevatten in het midden een bloemrozet, geflankeerd door een figuur opgebouwd uit een halve maan, een C-voluut en een liggende bloemfiguur.\nDe tussenvelden zijn het rijkst behandeld. De decoratieve vormen zijn hier bijna gelijk aan die in Meijel, maar kleinschaliger uitgevoerd doordat de velden in St.-Odili\u00ebnberg smaller zijn. De kleinschaligheid lijkt zich ook tot de beelden in de nissen uit te strekken. In Meijel zijn het volwassen engelen die men daar ziet, in St.-Odili\u00ebnberg doen zij meer aan putti denken, maar daarvoor zijn ze eigenlijk weer te groot: puber-engelen zou men bijna zeggen. Hun voetstukken zijn bij beide orgels versierd met een cartouche. Onder de smalle flankerende veldjes zijn in beide gevallen C-voluten te zien. Boven de beeldjes ziet men bij beide orgels een boogje, opgebouwd uit twee C-voluten; in St.-Odili\u00ebnberg ziet men daar in het midden een floraal element dat in Meijel ontbreekt. Bij de pijpvoeten in het bovenveld zijn twee bebladerde C-voluten aangebracht, die met \u00e9\u00e9n krul tegen elkaar aan liggen. In Meijel ziet men iets vergelijkbaars. Daar zijn de velden breder en de voluten kleiner, wat een ander effect oplevert.\nHet is interessant om de bovenafsluitingen van de velden bij beide orgels te vergelijken. Aan de pijpuiteinden vindt men in beide gevallen in het midden twee gekoppelde C-voluten, waar tegen kleinere C-voluten zijn geplaatst. Doordat de velden in Meijel breder zijn dan in Sint-Odili\u00ebnberg en bovendien hol, is ook hier bij gelijkblijvende vormen het effect verschillend. Boven deze figuren ziet men in Meijel een gebogen lijst die tot aan de kapaanzet van de middentoren doorloopt. In Sint-Odili\u00ebnberg is deze lijst niet zo lang; bij de middentoren gaat zij over in een aan een krul opgehangen bloemenslinger. De lijsten zelf zijn aan de onderzijde voorzien van enig rudimentair schuimwerk dat in Meijel ontbreekt. In de bocht van deze lijsten hebben twee gevleugelde putti het zich gemakkelijk gemaakt. De linker bespeelt een traverso, de rechter een schalmei. Zij lijken sterk op die in Meijel, maar hebben toch een iets andere houding. Bovendien hebben zij meer textiel om de lendenen.\nVleugelstukken ontbreken, evenals bekronende beelden; blijkens foto's van de situatie in Gerwen zijn zij er ook nooit geweest. De onderkas dateert in haar huidige vorm grotendeels uit 1983.\nDe Gebroeders Goossens hebben er in de drie verwante orgelkassen van Berlicum, Meijel en St.-Odili\u00ebnberg blijk van gegeven nog met grote virtuositeit in het laat17e-eeuwse barokke idioom te kunnen werken. Het snijwerk in Meijel is echter verfijnder dan dat in St.-Odili\u00ebnberg. Men kan toch zien dat een traditie op haar eind loopt.",
  "Part09_064Udenhout": "Toen de kerkbestuurders van Udenhout opdracht gaven aan de orgelmaker Loret om voor hun kerk een nieuw orgel te maken, moeten zij bijna zeker de wens geuit hebben dat hun instrument er ongeveer zo zou uitzien als dat in het naburige Waspik, gebouwd in 1857 door dezelfde Loret (deel 1850-1857, 349-351). De overeenkomsten in opbouw en detaillering zijn namelijk opvallend en men kan niet zeggen dat de beide orgelfronten nu typerend zijn voor Loret, die zich overigens met de vervaardiging van de kassen nauwelijks bemoeide.\nDe maker van de orgelkas en het bijbehorende snijwerk in Waspik was de Antwerpse beeldhouwer J.B. Peeters; de kas in Udenhout staat op naam van het atelier van L. Mortelmans, ook uit Antwerpen. Of er betrekkingen hebben bestaan tussen beide ateliers is niet bekend.\nOndanks alle overeenkomsten zijn er ook aanzienlijke verschillen tussen beide orgelkassen te constateren. Deze zijn ten dele te verklaren uit de elf jaren die beide orgels scheiden, maar ten dele is er ook sprake van een iets gewijzigd concept. Het meest opvallende verschil is natuurlijk de aanwezigheid in Udenhout van een schijnrugwerk, waarover straks meer. Ook in het Udenhoutse hoofdfront zijn echter belangrijke verschillen met Waspik vast te stellen.\nLaten wij echter beginnen met de overeenkomsten. Beide orgels hebben een zevendelige opbouw met drie ronde torens, waarvan de middelste hoger aanzet dan de zijtorens, en dubbele tussenvelden, gescheiden door een forse pilaster. Het zijn vooral deze dubbele velden met pilaster die de overeenkomst bepalen, want de verschillen manifesteren zich al gauw. In Waspik hebben beide velden een verschillende vorm: de binnenvelden zijn ongedeeld en hebben een naar het midden oplopende labiumlijn. De buitenvelden zijn tweedelig en hebben een tegengesteld labiumverloop. In Udenhout zijn beide velden gedeeld. De beide benedenetages hebben een labiumverloop in de vorm van een doorhangende kettinglijn, de beide bovenetages vertonen een tegengesteld verloop. In Waspik bevindt zich onder de middentoren een zware console met engelenkoppen. De binnenvelden hebben daar een buiten aflopende onderlijst, als verbinding met de horizontale, in \u00e9\u00e9n lijn liggende onderlijsten van buitenvelden. Hetzelfde treffen wij aan te Udenhout; alleen daar zijn de velden niet vlak, zoals in Waspik, maar schuin naar achteren geplaatst en licht gehold. Daardoor is het front als het ware in beweging gekomen; het heeft iets luchtigs, iets frivools, in vergelijking met de statige ernst van Waspik. Het loze rugwerk biedt aan dit alles een tegenbeweging. Zoals gebruikelijk in de Zuid-Nederlandse orgelbouw heeft het als contrast met de hoge middentoren van het hoofdfront, een verlaagde middentoren. Deze middentoren hangt zeer ver naar beneden door, waardoor de onderlijsten van de velden een grote afstand naar de zijtorens moeten overbruggen. Dit wordt met een sierlijke curve bewerkstelligd.\nIn de decoratie zijn zowel overeenkomsten als verschillen te zien. De zware console met engelenkoppen, die beide orgels gemeen hebben, werd reeds vermeld. Onder elk der zijtorens is een gevleugelde engelenkop aangebracht; dit heeft in Waspik zijn equivalent. Dat geldt ook voor de eierlijsten onder de pijpvoeten, al vertoont de detaillering bij beide instrumenten enige verschillen. Beide orgels hebben voor de pilasters staande engelenfiguren: in Waspik met een luit en een gitaar, in Udenhout met een luit (links) en een viool (rechts).\nOok de torenblinderingen zijn bij beide orgels verwant. Bij beide instrumenten ziet men een gevleugeld engelenkopje, gevat tussen C-voluten. In Udenhout zijn de decoratieve vormen echter eenvoudiger. In de zijtorens zijn bij beide orgels in het midden gekoppelde C-voluten te zien met de opening naar beneden gericht, waarbij in elk der hoeken weer een voluut aansluit. De vormen in Waspik zijn zwaar en vlezig, in Udenhout zijn ze eerder vlak. Het snijwerk boven in de velden is bij beide orgels verschillend. Gemeenschappelijk is wel dat boven de afsluitlijsten bloemen- en vruchtenslingers zijn aangebracht. De tamelijk vlakke voluutvormen aan de pijpuiteinden vormen werelden van verschil met Waspik. Het snijwerk tussen de etages van de tussenvelden geeft opengewerkte golfranken te zien, in vormen die bij het oudere orgel geen equivalent hebben. In Waspik zijn op de pilasters frontonsegmenten geplaatst, waarop musicerende engelen zijn gezeten. In Udenhout ontbreken de segmenten en zien wij staande putti. Bij beide orgels houdt op de middentoren een zittende harpspelende David de wacht over de andere muzikanten.\nMuzikanten treft men ook nog aan in de vleugelstukken. Het is bijzonder interessant de vleugelstukken in Waspik en Udenhout te vergelijken. De hoofdvormen zijn vrijwel identiek, maar de uitwerking is volkomen anders. In Waspik ziet men rijke voluutvormen met schuimwerk, die in elkaar grijpen en zo een uitgesproken plastisch geheel vormen. In Udenhout zijn de elementen los van elkaar komen te staan en ook veel vlakker geworden. Van schuimwerk is geen sprake, noch van een duidelijke samenhang.\nDe decoratie van het schijnpositief is sober. In de torens gekoppelde C-voluten, in de velden gekoppelde S-voluten. Laatstgenoemde vormen vindt men ook weer in de vleugelstukken. Bijzonder fraai zijn de druipers onder de torens met hun rijke vegetatieve snijwerk. Op de middentoren een beeld van Caecilia met orgeltje, die wordt begeleid door twee bevallig leunende musicerende putti. Op de zijtorens fraaie vlampotten.\nMortelmans was zeker een bekwaam vakman en zijn orgelfront is een lust voor het oog, maar zijn snijwerk mist toch de allure die het werk van Peeters kenmerkt. De tweede bloeiperiode van de Zuid-Nederlandse barok ziet men hier ten einde lopen.",
  "Part09_065Vessem": "Het orgel in de kerk te Vessem werd in 1868 gebouwd. In 1882 kreeg Vessem een nieuwe kerk. Bij de overplaatsing van het orgel kreeg de kas haar huidige vorm. In overeenstemming met de neogotische bouwtrant van de nieuwe kerk kreeg de orgelkas een neogotische decoratie, die werd vervaardigd door Cornelis van Opstal.\nHet front vertoont een driedelige opbouw van driezijdige middentoren en twee vlakke zijvelden. De onderkas vertoont een lichte insnoering. Blinderingen aan de pijpvoeten ontbreken. De middentoren bevat aan de pijpuiteinden een tootboog en wordt bekroond door een spits met hogels met een kruisbloem in top. De velden hebben aan de pijpuiteinden twee tootbogen en worden elk bekroond door een wimberg met kruisbloem. Tegen de zijstijlen beelden met baldakijns: zij stellen voor links Gregorius en rechts Ambrosius. De console onder de toren is voorzien van een geschulpte rand. Op de overgang van boven- naar onderkas is een spitsboogfries aangebracht.",
  "Part09_066Winschoten": "Het front van dit orgel is een sterk vereenvoudigde versie van het orgel dat de firma J. B\u00e4tz & Co in 1850 bouwde voor de Zuiderkerk te Rotterdam. Dit orgel, dat in neogotische trant was gedecoreerd, was vijfdelig van opbouw en bestond uit een zevenzijdige middentoren, vlakke spitsbogige tussenvelden met verhoogde pijpstokken en zevenzijdige zijtorens. Zeer kenmerkend voor het front was dat de middentoren als het ware werd ingepakt door brede inzwenkende lijsten met spitsboogfries.\nC.G.F. Witte heeft twee versoberde varianten van dit fronttype vervaardigd, voor het verdwenen orgel van de Kloosterkerk in Den Haag (1864) en voor Winschoten. Beide varianten zijn zeer verwant.\nHet orgel in Winschoten heeft een driedelige opbouw met drie torens met driezijdige plattegrond en vlakke tussenvelden. Anders dan in Rotterdam liggen de onderlijsten van velden en torens hier in \u00e9\u00e9n lijn. Bij het Haagse orgel had de middentoren een verhoogde frontstok. In plaats van de spitsboogvelden van het Rotterdamse orgel zien wij hier een eenvoudige driehoekige bovenafsluiting van de tussenvelden. Deze hebben een V-vormig labiumverloop. Bij het Haagse orgel was dit recht.\nDe brede met spitsbogen versierde lijsten met inzwenkende bovenlijst, die zo kenmerkend waren voor het Rotterdamse orgel, zijn in Winschoten ook te vinden, met \u00e9\u00e9n belangrijk verschil. De torens worden niet volledig ingepakt. Hun kappen steken hoger uit. Bij het Haagse orgel was dat eveneens het geval.\nDe decoratie is zeer sober De console onder de middentoren heeft een sierlijk uitlopend model en is voorzien van traceerwerk. De consoles onder zijtorens zijn eenvoudiger en bestaan uit een gesloten driezijdig gedeelte met inkassingen, dat zijn pendant heeft aan de bovenzijde van de drie torens. Daaronder is dan een spits toelopend gedeelte aangebracht. Aan de pijpvoeten dienen tootlijsten als blinderingen. Aan de pijpuiteinden in de torens ziet men zeer simpele driehoekige blinderingen, verwant aan de bovenafsluiting van de tussenvelden. De torenkappen vertonen boven de reeds genoemde driezijdige gedeelten een overkraging met een versiering in de vorm van kleine kruisjes. Zij worden bekroond door spitsen met hogels. Volgens de ontwerptekening had het orgel brede vleugelstukken met spitsboogdecoratie en ingezwenkte bovenlijsten met hogels moeten krijgen. Het is niet bekend of deze ooit zijn aangebracht.",
  "Part09_067Zaamslag": "Om dit orgelfront naar waarde te schatten moet men de twee forse pedaaltorens wegdenken; deze werden pas in 1952 toegevoegd. Ook de onderbouw dateert in zijn huidige vorm uit die tijd. Oorspronkelijk was het instrument een balustrade-orgel. Het oorspronkelijke front van dit orgel is driedelig en bestaat uit een ronde middentoren en vlakke zijvelden. Men zou aan invloed van het door Witte Senior en Stulting & Maarschalkerweerd verscheidene keren toegepaste Batavia-type kunnen denken, maar bij de orgels van dat model zijn de zijvelden altijd verticaal gedeeld. Voorzover bekend is dit het enige orgel van deze orgelmakers met een dergelijk front.\nDe decoratie is terughoudend. Aan de pijpvoeten zijn golfranken aangebracht, voorzien van enig rococo-schuim. Aan de pijpuiteinden in de velden zijn fraai gekrulde S-ranken te zien. Een vergelijkbare figuur siert ook de driehoekige panelen naast de middentoren. De bovenblindering van de middentoren vertoont weer golfranken Op de middentoren een staand beeld van Koning David.",
  "Part09_068Bergenterblijt": "Het meest opvallende aan dit orgel is de vorm van de middentoren. Deze is lager dan de zijtorens, wat bij zowel Fran\u00e7ois Bernard Loret, als zijn broer Hippolyte vaker voorkomt. Niet zeer gebruikelijk in hun oeuvre is het echter dat deze middentoren is voorzien van zijvelden. Het middenveld is vlak en ongedeeld, de zijvelden zijn gerond en tweedelig. De ongedeelde tussenvelden zijn vlak en worden aan de bovenzijde horizontaal afgesloten. Een opengewerkt driehoekig paneel met ingezwenkte bovenlijst vult de ruimte tussen de torens op. De tussenvelden en het middenveld van de middentoren hebben verhoogde frontstokken.\nHet snijwerk is barok ge\u00efnspireerd en van hoge kwaliteit. In de zijtorens en in de beneden-torenvelden zijn tootlijsten aangebracht. Onder de verhoogde pijpstokken van het midden-torenveld zijn twee gekoppelde C-voluten te zien. In de tussenvelden ziet men hetzelfde motief, maar nu tot S-voluut uitgebreid. De torenvelden worden gescheiden door smalle horizontale lijsten, omkaderd door smalle S-ranken. De blinderingen in de middentoren bestaan uit C-voluten die in hun openingen van bladwerk zijn voorzien. Opvallend karig zijn de blinderingen boven in de tussenvelden: alleen een mini C-voluutje in elk der beide hoeken. Weelderig is daarentegen het snijwerk in de boven deze velden aangebrachte panelen. Hoofdmotief is wederom een C-voluut, waaruit naar beide zijden bladwerk voortkomt. Fraai is de op de bovenlijsten aangebrachte plantenslinger.\nDe bovenblinderingen in de zijtorens bestaan in elk der beide hoeken uit een naar beneden buigende S-rank, waaruit een naar boven omkrullende rank van hetzelfde model voortkomt; deze ranken geven geboorte aan een blad, dat lijkt op klimop. Het centrale element is bij beide torens verdwenen. De torenkappen bestaan bij de drie torens uit een fries met een plantaardig element en een kroonlijst met modillons. Bij de middentoren ziet men in het fries een blad waaruit twee C-voluten ontspringen, bij de zijtorens een hartvormig blad, begeleid door S-vormige bladelementen.\nOpmerkelijk zijn de vleugelstukken; zij beginnen aan de bovenzijde met een vlezige stengel met geschulpt blad, dat enige associaties wekt met het rococo. Daaraan is een reeks S- en C-ranken opgehangen, die zich eerst verbreden en dan naar beneden toe weer versmallen. De consoles onder de zijtorens zijn van het gebruikelijke omkrullende bladtype. Onder de middentoren ziet men echter een fraaie uit twee gekoppelde C-voluten gevormde cartouche, met asymmetrisch bladwerk, geflankeerd door twee cherubijnenkopjes.\nHet snijwerk van dit orgel is fraai, maar het is niet mogelijk het met enige zekerheid aan een bepaalde beeldsnijder toe te schrijven.",
  "Part09_069BlijaGereformeerd": "Een kleine vier-voets versie van het standaard frontmodel van Knipscheer. Dus met een ronde middentoren van vijf pijpen, gedeelde vlakke tussenvelden van zeven pijpen en ronde zijtorens van vijf pijpen. Zoals gebruikelijk bij de kleinere Knipscheer-orgels uit deze tijd, is de decoratie zeer bescheiden. Men ziet de gebruikelijke vormen van voluutranken, maar alles zeer terughoudend. Aardig zijn de ovalen in de borstwering van de orgelgaanderij en de consoles onder de torens met hun krullen die associaties wekken met ionische voluten. De vleugelstukken zijn van het bij Knipscheer gebruikelijke model van een forse S-rank met brede afsluitlijst met rankwerk erboven. Oorspronkelijk was het orgel van beelden voorzien, vrijwel zeker van David en twee bazuin blazende engelen. Bij de plaatsing in Blija in 1956 zijn deze niet meegekomen.",
  "Part09_070Blijham": "Een nadere uitwerking van het fronttype van Maurik. Is het orgel in Maurik sierlijk, om niet te zeggen elegant, het instrument in Blijham oogt eerder gezeten en zelfs wat pompeus. Wat heeft Van Oeckelen met het Maurikse frontconcept gedaan om dit resultaat te verkrijgen? In de eerste plaats werden de binnenvelden bij de toren nog verder versmald en voorzien van een schuin aflopende, gesloten bovenlijst. De buitenvelden kregen nu een aflopende bovenafsluiting in de vorm van een gevlochten plantenslinger, zoals die in Maurik voor de binnenvelden was gebruikt. De elegante harpvorm van de buitenvelden in Maurik vond hier dus geen navolging. De etages van de buitenvelden kregen, evenals te Maurik, een tegengesteld labiumverloop, maar dan net omgekeerd. In het benedenveld lopen de labia naar buiten op en boven naar buiten af. De scheidingslijst volgt de labiumlijn van het bovenveld. Deze velden zijn ook aanzienlijk breder dan die te Maurik. Merkwaardig is de vorm van de zijtorens; deze hebben een S-vormige plattegrond. Vermoedelijk is Van Oeckelen tot deze vorm gekomen door de buitenvelden van Maurik als het ware in de zijtorens te trekken. Dat wil zeggen: hij maakte ze eerst enkelvoudig, liet de tussenstijl vervallen en trok de harpvormige bovenlijst recht. Uit alles blijkt dat de ontwerper erop bedacht is geweest het orgel een grote breedtewerking te geven. Of Van Oeckelen door dit streven het concept van Maurik heeft verbeterd is zeer de vraag. Zijn volgende toepassing van dit frontschema in Ruinerwold (1872) is, ofschoon meer verwant aan Blijham dan aan Maurik, toch weer eleganter.\nDe decoratie is zoals bij Van Oeckelen in deze tijd gebruikelijk. Op de torens drie zuilschachten zoals ook in Maurik. Bij de zijtorens volgen deze de S-vormige plattegrond van deze onderdelen. De zuilschacht op de middentoren draagt, evenals te Maurik, een lier, hier met een lauwerkrans eromheen gedrapeerd. Op de zijtorens de bekende muziekinstrumententrofee\u00ebn. De opengewerkte vleugelstukken met hun S-vormen zijn bijna gelijk aan die in Maurik. Evenals daar rusten zij niet direct op de borstwering, maar op een smal paneel dat in \u00e9\u00e9n lijn ligt met de onderlijst van het front. Onder de torens bladconsoles, duidelijk verschillend van het door Van Oeckelen meestal op die plaats aangebrachte vlakke snijwerk. Typerend voor Van Oeckelens werk uit deze jaren is het ruitvormige rasterwerk in de onderkas, dat hij vermoedelijk voor het eerst gebruikte bij zijn in 1867 voltooide orgel in Tolbert.",
  "Part09_071DelftWaalsekerk": "In 1863 maakte Witte een eerste plan voor een orgel voor de Waalse Kerk te Rotterdam. Voor het front werd een neogotisch plan ingediend, waarvan de ontwerper niet bekend is. Het had trapeziumvormige zijtorens en een middenpartij bestaande uit een gedeeld spitsbogig middenveld en gedeelde spitsbogige tussenvelden. De velden hadden alle een labiumverloop in de vorm van een vlakke V. De zijtorens zetten lager aan dan de middenpartij. Dit plan vond geen genade bij de opdrachtgever. De architect A.W. van Dam, de bouwmeester van de Rotterdamse Zuiderkerk, maakte een nieuw ontwerp dat wel enige elementen van het oudere plan overnam. De trapeziumvormige zijtorens, die lager aanzetten dan de middenpartij, bleven gehandhaafd. Bij de middenpartij werd het middenveld vervangen door een toren van hetzelfde model als de zijtorens. De gedeelde tussenvelden bleven gehandhaafd, maar hun labiumverloop kreeg nu een meer uitgesproken V-vorm. De ornamentiek was gebaseerd op de vormen van het neoclassicisme. Bij de verplaatsing van dit orgel naar een nieuw kerkgebouw in 1924 ging dit front verloren.\nIn 1869 past Witte het ontwerp van Van Dam opnieuw toe in de Waalse Kerk te Delft. Bij de voorbereiding tot de orgelbouw heeft de orgelcommissie het orgel in Rotterdam bezocht. Dit heeft hen wellicht ertoe gebracht voor hun nieuwe orgel hetzelfde front te verlangen.\nBeide orgels waren uiterlijk bijna gelijk. Een opvallend kenmerk wordt gevormd door de horizontale bovenlijsten van de tussenvelden die in \u00e9\u00e9n lijn liggen met de zijtorens. Dit wekt enige associaties met de fronten uit de Schnitger-school, wat echter op toeval moet berusten.\nIn 1877 zou J.F. Witte nog \u00e9\u00e9n keer terugkomen op dit frontmodel, bij een niet gerealiseerd ontwerp voor de Hervormde Kerk te Middelharnis. Deze versie is echter minder rijzig dan die van Rotterdam/Delft.\nOp de door Witte ingediende ontwerptekening is de decoratie vrij sober weergegeven. Aan de pijpvoeten in de zijtorens waren tootlijsten aangebracht en verder voornamelijk voluutvormen, bij de tussenvelden en onder in de middentoren met een floraal motief in het midden. Deze decoratie stemde in hoofdzaak overeen met die van het Rotterdamse orgel.\nBij de uitvoering werd de decoratie veel rijker. De opdrachtgever deed daarvoor een beroep op de Rotterdamse beeldhouwer A.A.S. van Vreeswijk. Diens werk is zeker opmerkelijk. Het vormenrepertoire is grotendeels ontleend aan het neoclassicisme, maar de vormen zijn zo scherp gedetailleerd, dat ze een onmiskenbare gotische uitstraling hebben.\nHet rijkst is de decoratie onder de torens. De consoles zijn alle drie versierd met scherp acanthusblad, waartussen een kandelaber-achtig motief, dat eindigt bij de middentoren in een pijnappel en bij de zijtorens in een soort palmet. Bij de middentoren volgt dan een brede kroonlijst die de overgang vormt naar de voetlijst. Deze is tweedelig: eerst een doorlopend bladfries en dan drie naast elkaar gelegen vakken met een rijke palmet. Daarop volgen de pijpblinderingen: gestileerde plantmotieven, die op de hoeken van het trapezium omhoog steken op een manier die aan gotische pinakels herinnert. Bij de zijtorens vindt men in hoofdzaak dezelfde vormen. maar anders gegroepeerd. De drie naast elkaar gelegen vakken met palmetten horen hier nog bij de console. De voetlijst omvat alleen het bladfries. Daarboven ziet men dan de blinderingen, die ook weer bij de hoeken van het trapezium uitbundig in de hoogte schieten. In de voetlijsten onder de benedenvelden ziet men ook weer palmetten, terwijl de blinderingen bestaan uit voluutvormen, kelken, die aan hun begin in een ring zijn gevat, en in het midden een stervormig element. De verdere blinderingen in de tussenvelden zijn minder uitbundig. Aan de pijpuiteinden ziet men aan beide zijden kelken, die uitlopen in twee ionisch aandoende krullen met een bloemmotief ertussen. De ornamentiek aan de pijpvoeten in de bovenvelden bestaat uit verwante componenten. De bovenlijsten van de velden zijn voorzien van een liggend floraal motief, dat veel in het neoclassicisme voorkomt.\nDe bovenblinderingen van de torens zijn verwant aan die van de velden. De hoeken van het trapezium worden hier geaccentueerd door afhangende stengels die door een ring bijeen worden gehouden. De torenkappen bestaan eerst uit een fries van drie vakken met stervormige bloemen, in de zijtorens tegen een ruitvormig rasterwerk. Daarboven is een bladlijst te zien. Op de middentoren een forse pijnappel, op de zijtorens uit planten opgebouwde koepelvormige bekroningen. Het snijwerk van dit orgel is buitengewoon ingenieus en intrigerend. De maker ervan wist op een bijzonder creatieve manier de bekende vormen uit het neoclassicistische repertoire nieuw leven in te blazen.",
  "Part09_072Heerjansdam": "Het front van dit orgel vertoont zeer grote overeenkomsten met dat van het in 1867 door Flaes & Br\u00fcnjes gebouwde orgel voor de Hervormde Kerk te Barsingerhorn, thans in Oud-Loosdrecht. Het heeft dezelfde opbouw van drie ronde torens en even geholde gedeelde tussenvelden met parallel naar buiten oplopende labia. Alleen zijn de tussenvelden hier relatief breder.\nDe decoratie is ook bijna gelijk. Aan de pijpvoeten ziet men bladranken met vrij kleine scherp gesneden bladeren met bessen. De etages van de tussenvelden worden gescheiden door smalle horizontale lijsten, afgebiesd met bladwerk van dezelfde vormen als dat aan de pijpvoeten, maar dan in de vorm van een liggende V. Boven in de torens is ook bladwerk te zien, maar dan gecombineerd met twee forse, ionisch aandoende krullen. De bovenlijsten van de tussenvelden hebben, evenals te Oud-Loosdrecht, een S-vorm met twee knikken. Onder deze lijsten zijn diverse plantaardige vormen te zien, die bij de zijtorens eindigen in een forse krul.\nIn de torenkappen ziet men ook weer hetzelfde soort strikken als bij bij Flaes' standaardfront van het type Wormerveer. De muziekinstrumententrofee op de middentoren is van het voor deze orgelmaker gebruikelijke type. De vazen op de zijtorens zijn van hetzelfde model als die in Oud-Loosdrecht. De consoles onder de toren vertonen omkrullend bladwerk; de vormen zijn daar niet zo scherp als in Oud-Loosdrecht.",
  "Part09_073Heino": "Dit orgel is gemaakt voor de Hervormde Kerk te Dieren, een eenvoudige neoclassicistische zaalkerk uit 1846-1848. Het Haffmans-Leichel-orgel vormde een uitbundig accent in het verder zeer sobere kerkinterieur dat overigens door een smakeloze modernisering zeer had geleden.\nHet orgel heeft een hoofdwerk en een onderpositief. Beide hebben dezelfde opbouw: drie ronde torens van zeven pijpen en vlakke ongedeelde tussenvelden met verhoogde frontstokken. De onderkas is niet ingesnoerd, zodat aan weerszijden van het positieffront brede panelen zijn te zien. De tussenvelden in het hoofdwerk hebben naar het midden aflopende labia. In het onderpositief lopen zij ook naar het midden af, maar met een minder scherpe hoek. De combinatie van hoofdwerkfront en positieffront is niet in ieder opzicht gelukkig. De middentoren van het onderpositief krijgt een extra zware kap die als basement moet dienen voor de veel zwaardere middentoren van het hoofdwerk. Het is duidelijk dat Leichel niet bekend was met de vuistregel van veel Zuid-Nederlandse bouwers dat hoofdwerk en positief een contrasterende opbouw moeten hebben, is hier niet gevolgd.\nLange tijd werd aangenomen dat dit orgel was vervaardigd door Friedrich Leichel. Inmiddels is gebleken dat het een gemeenschappelijk werkstuk is van Heinrich Christian Haffmans en Friedrich Leichel. Er zijn dan ook overeenkomsten vast te stellen tussen het orgel in Heino en Haffmans' in 1863 gebouwde orgel in de Hervormde Kerk te Steenderen dat helaas niet bewaard is gebleven. Het orgel in Steenderen had eveneens een onderpositief; daarbij was de Zuid-Nederlandse vuistregel wel toegepast: het heeft een verlaagde middentoren. Verder had het, evenals in Dieren/Heino, bij hoofdwerk en onderpositief verhoogde frontstokken. Het hoofdwerk in Steenderen was ook voorzien van loze zijveldjes, een element dat Haffmans van zijn leermeester Nolting moet hebben overgenomen. Zij hebben in Heino geen equivalent.\nHet snijwerk in Steenbergen had geen overeenkomsten had met dat in Heino. Dit is zeer verzorgd en grijpt met zijn  plastische krulvormen duidelijk terug op de late 17e eeuw. De stijlen zijn getransformeerd tot pilasters met corinthische kapitelen. Blinderingen aan de pijpvoeten ontbreken. De blinderingen boven in de middentoren van het hoofdwerk bestaan uit twee forse S-voluten in de hoeken, die door kleinere S-voluten worden ondersteund en elkaar in het midden met twee extra krullen beroeren. Hier bij de middentoren zijn enige spaarzame plantaardige elementen te bespeuren. Bij de op dezelfde wijze opgebouwde blinderingen in de zijtorens ontbreken deze nagenoeg. Het snijwerk in de velden bestaat eveneens uit twee S-voluten die elkaar bij twee centrale krullen treffen. Daarboven zijn brede inzwenkende lijsten aangebracht. Onder de verhoogde frontstokken zijn opengewerkte panelen te zien met voluutkrullen met enig bladwerk. In de torenkappen ziet men eerst een fries met een ruitvormige bloemdecoratie. Daarboven een tandlijst en daar weer boven een brede uitstekende kroonlijst die rust op modillons. De ruitvormige bloemdecoratie vindt men terug in de basementen van de torens. De consoles zijn luchtig: zij bestaan uit een naar voren stekend S-vormige gedeelte dat wordt geflankeerd door twee ongeveer identieke elementen tegen de onderkas.\nDe stijlen van het onderpositief hebben de vorm van gecanneleerde zuiltjes met dorich aandoende kapitelen. De blinderingen hier zijn in hoofdzaak gelijk aan die van het hoofdwerk, maar iets soberder. De torenkappen zijn hier onversierd; boven de zijtorens vormt enig bladwerk de overgang naar de frontstokpanelen van het hoofdwerk.\nDe middentoren van het hoofdwerk heeft ten gevolge van de bertrekkelijk geringe hoogte van de Dierense kerk nimmer een bekroning gehad. Op de zijtorens zijn bescheiden beeldjes van bazuin blazende engelen aangebracht.\nZowel Haffmans als Leichel zouden op het frontconcept van dit orgel voortborduren. Het door Haffmans in 1878 gebouwde orgel in de Hervormde Kerk te Wehl heeft ongeveer dezelfde opbouw als het hoofdwerk in Heino, maar is veel soberder gedetailleerd. Leichel heeft verscheidene elementen van het orgel in Dieren/Heino toegepast in Laren/Ommeren, een fronttype waar zijn firma later nog enige keren op verder zou werken.",
  "Part09_074Hoofddorp": "Een goed voorbeeld van het door Hermanus Knipscheer II in deze periode gehanteerde standaardtype in een middelgrote versie. Men ziet een ronde middentoren, gedeelde vlakke tussenvelden met schuine tussenlijsten en ronde zijtorens. Opvallend zijn de rijk geprofileerde torenkappen.\nDe decoratie vertoont de bij Knipscheer gebruikelijke vormen, maar wijkt toch iets af van die van zijn overige orgels uit deze tijd. Opvallend zijn de dunne, wat metalige vormen die bij de blinderingen zijn gebruikt. Fraai zijn de consoles onder de torens met hun bladwerk met rijke nervatuur. Het lijkt erop dat Knipscheer van een andere beeldsnijder gebruik heeft gemaakt dan normaal. De vleugelstukken zijn weer van het gebruikelijke type, van brede S-krullen met brede bovenlijst met rankwerk, evenals de drie bekronende beeldjes van David en twee bazuin blazende engelen.\n\nNiet gepubliceerde bronnen\nJ. den Hertog, Geschiedenis van het orgel in de Hervormde Kerk te Hoofddorp. Hoofddorp, 1980.\nGerard Leegwater, De orgelmakers Knipscheer. Utrecht, 1993, 161-163.",
  "Part09_075Irnsum": "Een orgel dat uiterlijk nauw verwant is aan dat te Britswerd, maar dat in 1878 bij de overbrenging naar de huidige kerk met twee loze zijvelden werd vergroot om het in deze kerk, die groter was dan haar voorganger, wat meer presentie te geven. Verder zien wij weer het vertrouwde beeld van de middentoren van vijf pijpen met vlakke torenvelden, gebogen ongedeelde tussenvelden met verhoogde frontstokken en ronde zijtorens, ook met vijf pijpen.\nDe decoratie is, zeker vergeleken met de weelderige vormen van het kort tevoren gebouwde orgel in Oosterbierum, tamelijk sober. Zij is in hoofdzaak gelijk aan dat te Britswerd en Longerhouw. Men lette bijvoorbeeld op de C-voluten in de velden. Ook de blinderingen aan de pijpvoeten in de zijtorens zijn met hun vlezige S-ranken die elkaar in het midden bij een palmet-achtig motief ontmoeten, vrijwel gelijk aan die in Britswerd. Het snijwerk boven in de zijtorens is een vereenvoudigde versie van dat in de middentoren in Britswerd. De wat ionisch aandoende krul is hier wel heel bescheiden uitgevallen, terwijl ook het bladwerk drastisch is versimpeld. Het snijwerk onder in de middentoren met S-ranken met C-voluten erin, is ongeveer gelijk aan dat op dezelfde plaats te Britswerd. De vormen van de bovenblinderingen in Irnsum zijn gelijk aan die van de zijtorens in Britswerd. De decoratie in de in 1878 toegevoegde zijvelden bestaat uit voluutvormen in nauwe aansluiting aan het oudere werk.\nOp de middentoren een betrekkelijk eenvoudig opzetstuk, op de zijtorens bazuin blazende engelen. De vleugelstukken bestaan uit S-ranken met een C-voluut erin verwerkt, waarin op de overgang naar het bredere benedengedeelte een rechte lijst is aangebracht, die men meestal aanduidt met het Duitse woord Spange.\nFraai zijn de vier gestucte consoles onder het orgel: gebogen putti, die lijken te bezwijken onder het gewicht dat zij moeten dragen, worden omvat door rijk schuimwerk in rococo vormen.",
  "Part09_076LeeuwardenLuth": "Een variant van het tweetorenmodel met ongedeeld middenveld, dat voor het eerst door het huis Van Dam werd toegepast in 1856 in de Hervormde Kerk te Oudwoude (deel 1850-1858, 303-304). Het orgel van dit model dat direct aan dat van Leeuwarden voorafgaat, is dat in de Hervormde Kerk te Kinderdijk (afkomstig uit Gorredijk) uit 1867. Al deze orgels hebben behalve de twee torens ook de verhoogde frontstokken in de velden gemeen. Het orgel in Leeuwarden is echter rijziger dan de oudere instrumenten van dit type, terwijl ook het middenveld anders is vormgegeven. Bij de oudere instrumenten vertoont het labiumverloop daar de vorm van een omgekeerde V, terwijl wij hier een doorbuigende kettinglijn zien of een gebogen V, zo men wil. Ook is het veld niet langer vlak, maar licht gehold, wat ook geldt voor de zijvelden. Daardoor is het Leeuwarder instrument veel eleganter dan de oudere tweetoren modellen. Direct onder het middenveld zijn drie rechthoekige panelen met diamantkoppen aangebracht. Bij de zijvelden ziet men op die plaats telkens \u00e9\u00e9n paneel van dezelfde vorm.\nAan de sierlijkheid draagt ook het fraaie snijwerk bij. Bij de verscheidene Van Dam-orgels uit de jaren zestig kon men reeds een tendens tot een wat meer barokke vormgeving bespeuren, met name in Oosterbierum. Hier heeft Van Dams beeldsnijder duidelijk gekeken naar elementen van het late Lodewijk XIV, terwijl ook enige rococo-elementen zich lijken aan te dienen.\nHet snijwerk aan de pijpvoeten is nog betrekkelijk bescheiden. Onder in het middenveld ziet men twee bebladerde S-voluten die bij twee staande voluten met bloemen in hun openingen samenkomen. Zij zijn voorzien van kleine rechthoekige openingen, een decoratie die typerend is voor de tijd ca 1725. Volumineuzer zijn reeds de blinderingen beneden in de zijvelden: twee C-voluten, gescheiden door een bloem. De buitenste voluut bevat ook weer de reeds genoemde kleine rechthoekige openingen. Nog forser is het snijwerk onder in de torens: een cartouche met bloem, geflankeerd door twee op hun rug liggende C-voluten met schuimwerk en een bloem in het midden, en twee naar de zijkant geopende staande C-voluten, waaruit een rank opbloeit.\nAan de pijpuiteinden pakt de beeldsnijder pas goed uit. In de zijvelden ziet men boven een kleine naar binnen geopende rank; eronder heeft zich een sierlijke C-voluut neergevleid, waaruit een tweede fors bebladerde voluut voortkomt. Deze bevat ongeveer in het midden een bloemmotief, waaruit twee ranken ontspringen die de hoofdvoluut omarmen. Een geheel van buitengewone sierlijkheid, rijk, maar nergens overladen. Dominerend element in de torens zijn twee naar boven geopende C-voluten in het midden die tezamen een rijke bloem voortbrengen. In de hoeken ziet men drie voluten die gedeeltelijk elkaar beroeren en ten dele afstand houden. De decoratie culmineert in het snijwerk boven het middenveld. Ondanks de grote rijkdom is de opbouw in wezen eenvoudig; zij omvat twee etages. De benedenetage wordt gevormd door vier aan \u00e9\u00e9n kant zwaar omkrullende voluten, met blad- en bloemelementen versierd. Daarop rusten aan de kant van de twee torens twee rijk bebladerde C-voluten, onder meer versierd met de reeds eerder genoemde rechthoekige openingen. Zij flankeren een rijke met rozen versierde cartouche, die een kussen draagt waarop zich de Lutherse zwaan heeft neergezet. Het geheel ademt sterk de sfeer van het rococo, ofschoon echte rococo-vormen moeilijk zijn aan te wijzen. Dat is heel anders bij de vazen op de zijstijlen; deze zijn met hun asymmetrische vormen uitgesproken rococo. Datzelfde geldt ook voor de hoogst merkwaardige bekroningen op de torens. Uit een asymmetrisch voetstuk rijst een gevleugelde putto op die met beide handen een guirlande vasthoudt en steunt op een uit het voetstuk voortkomende C-voluut.\nDe vormen van de vleugelstukken zijn zwaarder en weer uitgesproken Lodewijk XIV. Wij zien reeksen C-voluten, gescheiden door de zogeheten Spangen en uitlopend in een weelderige gedraaide hoorn van overvloed.\nDe consoles onder de torens zijn van het gebruikelijke model. Aardig is de sierlijke manier waarop hun vormen beantwoord worden door die van de eronder geplaatste panelen.\nHet is nog niet duidelijk aan welke bronnen Van Dams beeldsnijder zijn kennis van het 18e-eeuwse vormenrepertoire heeft ontleend. Hoe dit zij, dit orgelfront is door zijn rijkdom en \u00e9l\u00e9gance een hoogtepunt in het oeuvre van het huis Van Dam.",
  "Part09_077OudAde": "Deze orgelkas werd vervaardigd door de beeldhouwer Friedrich Wilhelm Mengelberg (1837-1919), die toen hij de opdracht kreeg nog in Aken woonde, maar in 1870 naar Utrecht verhuisde waar hij een atelier voor kerkelijke kunst opende dat een enorme productie heeft gehad. Het leverde ook orgelkassen, voornamelijk voor Maarschalkerweerd, maar ook wel voor P.J. Adema.\nVoor de kas van Oud-Ade werd gebruik gemaakt van een schets van de priester-kunstkenner G.W. van Heukelum, oprichter en deken van het Sint Bernulphusgilde. In overeenstemming met de bouwtrant van de kerk werd gekozen voor een romaans ge\u00efnspireerde vormgeving.\nHet front heeft een eenvoudige driedelige opbouw. Het bestaat uit een vlak, verhoogd middenveld met een wimberg met driepasboog die in de wimberg penetreert, en twee lagere vlakke zijvelden eveneens met een driepas, waarboven echter een rechte lijst is aangebracht met daarboven een wimberg met een forse driepas. De wimbergen zijn afgebiesd met ornamenten die uit de verte op bloemen op stelen lijken, een interessante naar het romaans terugvertaalde versie van de gotische hogels. Zij worden bekroond door kruisbloemen. In de boogzwikken bij de zijvelden zijn forse driepas-openingen aangebracht.\nDe blinderingen aan de pijpvoeten hebben de vorm van gesloten driehoekige panelen. Bij de middentoren ziet men daar een geabstraheerde liggende bloem en bij de zijvelden gevleugelde draken.\nDe onderkas vertoont zowel aan de zijkant als aan de voorkant een insnoering. Op de overgang van bovenkas naar onderkas zijn golfranken aangebracht en monsterkoppen. De kleuren zijn oorspronkelijk: de kas zelf is beschilderd in bruinrood met daarop Franse lelies. De driepassen zijn groen, terwijl de bogen blauw zijn afgebiesd. De onderkas vertoont een geschilderde decoratie van staande vierpassen.\nDe balustrade van de orgelgaanderij is voorzien van neoromaanse zuiltjes met dobbelsteenkapitelen. Het is ten zeerste te betreuren dat het orgel thans gedeeltelijk achter de torenboog schuil gaat. Oorspronkelijk stond het verder naar voren. Herstel van deze situatie zou een groot winstpunt betekenen, zowel akoestisch als visueel.\n\nNiet gepubliceerde bron\nArchief Flentrop Orgelbouw",
  "Part09_078Oudehaske": "Een Adema-orgel met een eenvoudig vijfdelig front, bestaande uit een ronde middentoren, ongedeelde vlakke tussenvelden met naar het midden aflopende labia, en ronde zijtorens. De voor de Adema's in deze jaren kenmerkende lage bovenvelden ontbreken hier.\nDe decoratie is elegant. Boven in de middentoren ziet men in de hoeken twee C-voluten die door bladslingers, waaruit een bloem-element oprijst, bijeen worden gehouden. In de zijtorens is een kleinschaliger variant van dit motief te zien. Boven de velden zijn bladslingers aangebracht, die beginnen op de zijstijlen van de middentoren en over de aangrenzende zijstijlen van de zijtorens afhangen. Blinderingen aan de pijpvoeten ontbreken, evenals vleugelstukken. Onder de torens eenvoudige bladconsoles.\nOrgels met een dergelijke eenvoudige frontopbouw zijn van de Adema's verder niet bekend.",
  "Part09_079Schipluiden": "Het front van dit orgel wordt in de bronnen omschreven als een 'imitatie voorfront', dus het was waarschijnlijk een loos front van het type dat men placht te gebruiken om een harmonium aan het zicht te onttrekken. In Schipluiden ging er echter een pijporgel achter schuil. Wie het front heeft geleverd, is niet duidelijk.\nHet heeft een sobere opbouw van drie ronde torens van elk vijf pijpen en smalle gedeelde vlakke tussenvelden. De middentoren is breder dan de zijtorens, maar nauwelijks hoger, wat de verhoudingen niet ten goede komt. Opvallend zijn de brede zijstijlen met opgelegde lijsten en een kapiteelachtig ornament boven en onder.\nDe decoratie is eenvoudig. In de torens ontbreken blinderingen aan de pijpvoeten. Aan de pijpuiteinden ziet men twee S-ranken. Aan de pijpvoeten in de benedenvelden en aan de pijpuiteinden in de bovenvelden zijn twee gekoppelde C-voluten van een wat krakelingachtig model aangebracht. Tussen de etages van de velden zijn eenvoudige vlakke C-voluten te zien. De vleugelstukken bestaan uit een naar buiten geopende C-voluut bovenaan en een forse S-krul eronder. Op de middentoren een staand beeld van een engel die het gebaar maakt van 'vreest niet; op de zijtorens eenvoudig vazen. Fraai zijn de cherubijnenkopjes onder de torens.",
  "Part09_080Tjalleberd": "Een kleinere en eenvoudiger versie van het orgel in de Lutherse Kerk in Leeuwarden. De opbouw is hetzelfde: een hol ongedeeld middenveld, twee torens van elk vijf pijpen en holle zijvelden. De velden zijn smaller dan die in Leeuwarden. Door deze smallere maten neigen de panelen met diamantkoppen onder de velden in hun vorm meer naar het vierkant. Ook het labiumverloop in het middenveld is anders dan in Leeuwarden; hier geen gebogen kettinglijn, maar een flauw gebogen omgekeerde V.\nDe decoratie is verwant aan die in Leeuwarden, maar veel eenvoudiger. Het snijwerk aan de pijpvoeten is het eenvoudigst. In het middenveld ziet men twee S-ranken die elkaar in het midden ontmoeten bij een hangende palmet. Veel plastischer bewerkte S-ranken treffen wij aan in de zijvelden en de zijtorens.\nDe zijvelden worden aan de bovenzijden afgesloten door C-voluten, die worden versierd door kleine niervormige openingen en gedeeltelijk worden omvat door het rankwerk eronder. De voluut is hier wit, het rankwerk verguld. Daardoor, en doordat de vormen van het rankwerk eenvoudiger zijn dan in Leeuwarden, valt de verwantschap tussen beide decoraties niet direct op.\nOok bij de torens is de decoratie bij beide orgels verwant, maar niet identiek. In Tjalleberd ziet men twee gecompliceerde ranken die elkaar bij een palmet in het midden ontmoeten. In Leeuwarden is in feite dezelfde hoofdvorm te zien als in Tjalleberd, maar in verschillende componenten uit elkaar genomen. Ook bij het middenveld zijn bij beide orgels de hoofdvormen verwant, alleen zijn zij in Tjalleberd eenvoudiger, terwijl er ook een grotere tegenstelling tussen de eigenlijke afsluitlijst en het snijwerk is te constateren, wat ook door het verschil in kleur wordt bewerkstelligd. In het middenveld zien wij zien twee C-voluten die bij elkaar komen bij een soort console, terwijl daaronder rijke bloemmotieven zijn te zien. Het contrast tussen de eigenlijke afsluitlijsten (de C-voluten) is hier veel groter dan in Leeuwarden, wat hier ook door het verschil in kleur wordt geaccentueerd. Op de torens bevinden zich opzetstukken, samengesteld uit vier C-voluten en een palmet. Het rococo komt opeens op een wel bijzonder charmante manier om de hoek kijken bij de opzetstukken op de zijstijlen. Zij zijn verwant aan de asymmetrische vazen in Leeuwarden, maar zij zijn hier breder en lijken meer op sauskommen van een zeer elegant model; zij zijn fraai gedecoreerd met blad- en bloemmotieven. De vleugelstukken bestaan hier, evenals te Leeuwarden, uit C-voluten, verbonden door rechte Spangen. De voluutkrullen zijn hier echter minder gecompliceerd dan in Leeuwarden, terwijl ook de hoorns van overvloed ontbreken. De consoles onder de torens zijn eenvoudiger dan in Leeuwarden, terwijl de panelen eronder gewoon recht zijn en niet de vorm van de consoles volgen, zoals in Leeuwarden.\nHet orgel in Tjalleberd is dus eenvoudiger dan dat in Leeuwarden. Tegenover een minder grote rijkdom staat hier een strakker gestructureerde opbouw. Dit orgelfront is dus zeker niet op te vatten als een verarmde versie van Leeuwarden, maar als een eigensoortige variant van hetzelfde thema.\n\nNiet gepubliceerde bron\nJan Jongepier, Rapport over het orgel in de Hervormde kerk te Tjalleberd. Leeuwarden, 2004.",
  "Part09_081Uitgeest": "Dit orgel vertoont in zijn uiterlijk grote overeenkomsten met het iets oudere instrument in de Hervormde Kerk te Hazerswoude. Ook hier hebben wij te maken met de brede variant van het standaardtype van Flaes: drie ronde torens en vlakke ongedeelde tussenvelden met horizontale bovenlijsten.\nDe decoratie is van het gebruikelijke type: golfranken in torens en velden met een soort Franse lelie in het midden en brede S-voluten met rozetten onder in de velden. Aan beide zijden van deze voluten is rankwerk aangebracht. Op de bovenlijsten van de velden en op de torenkappen zijn strikken te zien. Tussen de torens de gebruikelijke ingezwenkte lijst met knik, waaronder snijwerk in de vorm van een zich splitsende rank. Op de middentoren een muziekinstrumententrofee en op de zijtorens vlampotten. De console onder de middentoren is versierd met bladwerk; de consoles onder de middentoren zijn voorzien van een gelobde decoratie, zulks in afwijking van het verder zo verwante orgel in Hazerswoude.",
  "Part09_082Visvliet": "Een tweede versie van het door Petrus van Oeckelen ontwikkelde frontmodel, gebaseerd op het Freytag-orgel in Zuidhorn. Het heeft in hoofdzaak dezelfde opbouw als het orgel in de Lutherse Kerk in Nieuwe Pekela uit 1868. Ook hier een breed vlak middenveld met verhoogde frontstok, gedeelde even geholde tussenvelden en ronde zijtorens van grotere hoogte dan het middenveld. De voornaamste verschillen treffen wij aan in de tussenvelden. In Nieuwe Pekela hebben deze parallelle naar buiten oplopende labia en een tussenlijst met een tegengesteld verloop. In Visvliet hebben de labia juist een tegengesteld verloop: in het benedenveld naar buiten aflopend, in het bovenveld naar buiten oplopend. De tussenlijsten zijn op dezelfde manier aangebracht als in Nieuwe Pekela en volgen dus de labiumlijnen van de bovenvelden.\nDe decoratie is van het bij Van Oeckelen gebruikelijke model. De stijlen zijn voorzien van opgelegde lijsten met een driepasboogje aan het uiteinde. Ook hier valt weer op dat de blinderingen aan de pijpvoeten zeer spaarzaam zijn uitgevallen. Zij bestaan uit eikenloof, bij het middenveld en de torens met een strik in het midden. Op de tussenlijsten een bescheiden versie van de door Van Oeckelen veel toegepaste liggende bloemkelk met rozet in het midden. Onder de lijsten een golfrank met een rozet in het midden; erboven een golvende bladrank, eveneens met een rozet in het midden. De velden worden aan de bovenzijde weer afgesloten door de bekende gevlochten plantenslingers. Boven in middenveld twee sterk bebladerde C-voluten, met twee rozetten in het midden. Bij de torens ziet men bebladerde S-ranken, met in het midden een motief dat herinnert aan de vleermuisachtige decoratie die Van Oeckelen in vroeger jaren wel had toegepast, bijvoorbeeld in Usquert (deel 1850-1858, 151-152).\nBoven het middenveld bevond zich tot de laatste restauratie een bord met het jaartal 1869, waarboven een muziekinstrumententrofee was aangebracht. Het bord is verwijderd waardoor de trofee enigszins moest zakken. Op de zijtorens de welbekende adelaars. De opengewerkte vleugelstukken bestaan uit S-ranken. Opvallend is dat van binnen naar buiten toe de vegetatieve elementen steeds abstracter worden. Het snijwerk onder de torens is hier zeer vlak geworden. Men lette nog op de twee lezenaars ter weerszijden van het orgel, beide in de vorm van een lier.",
  "Part09_083Wijnaldum": "Ook dit is weer een orgel van het type Britswerd. Het omvat een ronde middentoren, met torenvelden, holle ongedeelde tussenvelden en ronde zijtorens.\nDe decoratie, die ook hier van verguldsel is voorzien, is voor een belangrijk deel gelijk aan die in Britswerd en de eerder besproken aan dat instrument verwante orgels. De liggende en staande C-voluutjes in de velden zijn hier ook weer te vinden. Het rankwerk boven de bovenlijsten van de tussenvelden is gelijk aan dat te Britswerd, maar het is transparanter. Het snijwerk aan de pijpvoeten in de middentoren is in hoofdvormen gelijk aan dat te Britswerd, maar verfijnder uitgevoerd. In het midden ziet men een cartouche. Het snijwerk aan de pijpuiteinden in de middentoren heeft dezelfde vormen als dat in de zijtorens te Britswerd, met \u00e9\u00e9n belangrijk verschil: in Britswerd en Longerhouw ziet men aan beide zijden \u00e9\u00e9n doorgaande S-rank, terwijl deze in Wijnaldum is gesplitst in twee C-voluten. De bovenblinderingen in de zijtorens hebben weer dezelfde vormen als in Britswerd, dus met doorlopende S-ranken. De vleugelstukken zijn ook al weer van hetzelfde model als bij Britswerd en Longerhouw: een reeks S-ranken waaruit zich een grote S-krul met vruchten in de hollingen losmaakt. Op de middentoren een opzetstuk, bestaande uit een cartouche met lier erop, geflankeerd door bebloemde en bebladerde C-voluten. De opzetstukken op de zijtorens bestaan uit bloemen en bladwerk, alsmede motieven ontleend aan het 16e-eeuwse rolwerk.",
  "Part09_084Woudenberg": "Een opmerkelijk front, bestaande uit een vlak vijfdelig middengedeelte en twee hogere ronde zijtorens. Het middendeel omvat een rondbogig ongedeeld middenveld en horizontaal en verticaal gedeelde zijvelden, eveneens rondbogig.\nDe decoratie is een mengeling van classicistische, romaniserende en gotiserende elementen. Ter weerszijden van het centrale boogveld en van de gehele middenpartij zijn zuiltjes aangebracht met tamelijk vrij opgevatte composiet kapitelen. Zij worden door een ring in twee\u00ebn gedeeld. In de zijvelden zijn zuiltjes aangebracht met onversierde kapitelen. De blinderingen aan de pijpuiteinden in velden en toren bestaan uit eenvoudige rondboogjes. De lijstwerken boven de pijpvelden en torens zijn tamelijk rijk behandeld. In de middenpartij ziet men eerst een kabelmotief, dan een reeks rozetten met vierpas en een bladlijst, terwijl op de middenpartij tootlijsten zijn te zien. Midden boven de boog een waaiervormig bladmotief. De decoratie van de torenkappen is vergelijkbaar; alleen is daar boven het fries van rozetten met vierpassen een kroonlijst met modillons aangebracht. Het kabelmotief ontbreekt daar.\nIn de voetlijsten bevindt zich ook weer een bladlijst. De onderkas is onder het middengedeelte voorzien van rondboog- panelen. De consoles onder de torens zijn van een vrij gebruikelijk model met hun omkrullend bladwerk.\nDe blinderingen aan de pijpvoeten dragen een geheel ander karakter dan de rest van de decoratie. Bij de velden zijn daar eenvoudige bebladerde S-ranken aangebracht. Bij de zijtorens ziet men twee bladtakken die elkaar in het midden bij twee forse krullen ontmoeten. Dit snijwerk valt bij de rest van het orgel enigszins uit de toon.\nDat doet dit orgelfront ook in het oeuvre van het Huis Knipscheer. Daarin is het een unicum. Het lijkt echter als twee druppels water op het front van het voormalige orgel in de Unterbarmener Hauptkirche in West-Barmen, een werkstuk van de orgelmaker Richard Ibach uit 1857. Hoe moet men dit verklaren? Bestonden er connecties tussen Knipscheer en Ibach? Het is bekend dat de meesterknecht van Hermanus Knipscheer II, A.M.T. van Ingen, die het bedrijf na de dood van Hermanus II in 1874 zou voorzetten, toen ook optrad als Nederlands vertegenwoordiger van Ibach. Het is denkbaar dat er al eerder contacten tussen Ibach-Van Ingen-Knipscheer zijn geweest. Men zou zich kunnen voorstellen dat Knipscheer zich voor Woudenberg op een ontwerp van Ibach heeft gebaseerd. Tegen deze veronderstelling pleit toch wel een en ander. Het orgel te Woudenberg moest worden gebouwd uit een zeer smalle beurs. Waarom dan een zo bewerkelijk en dus duur front in plaats van het zeker goedkopere standaardfront van Knipscheer?\nEr is nog iets merkwaardigs. Het instrument pas niet goed in de kas. Reeds een oppervlakkige blik in het inwendige maakt duidelijk dat men het binnenwerk slechts met veel kunst- en vliegwerk in deze orgelkas heeft kunnen onderbrengen. Dat geeft aanleiding tot het vermoeden dat Knipscheer en Van Ingen een bestaande orgelkas hebben gebruikt. Het meest aannemelijk lijkt het dan dat deze afkomstig was van Ibach en dat deze er om wat voor reden dan ook geen emplooi voor had.\nDe merkwaardige stijlbreuk tussen de blinderingen aan de pijpvoeten en de overige decoratie wordt dan ook begrijpelijker. Het orgel in Barmen had geen benedenblinderingen. Deze komen, voor zover bekend, bij Ibach in het algemeen betrekkelijk weinig voor. Waarschijnlijk had ons front ze oorspronkelijk ook niet en heeft men ze pas bij de plaatsing in Woudenberg laten aanbrengen. Nu heeft dit snijwerk in het geheel geen Knipscheer-karakter. Wel vertonen de blinderingen in de zijtorens een opvallende overeenkomst met de benedenblinderingen van de pedaaltorens van het in 1845 gebouwde orgel in de St-Joris te Amersfoort (deel 1840-1849, 221-224), waarbij moet worden opgemerkt dat het Woudenbergse snijwerk van veel minder kwaliteit is dan het Amersfoortse. Nu had de toenmalige Woudenbergse organist A. van den Hooff een broer Albertus, die schrijnwerker was in Amersfoort. Het is zeer wel denkbaar dat deze, om de kosten te drukken, voor een vriendenprijs dit snijwerk heeft geleverd.\nMisschien duiken nog eens bronnen op die het mogelijk maken deze hypotheses te toetsen.",
  "Part09_085Roosendaal": "Een typisch Zuid-Nederlands orgelfront in een wat tijdloze vormgeving, met sterk ingesnoerde onderkas. Typerend is het brede ongedeelde middenveld met ingezwenkte bovenlijst, geflankeerd door twee torens met tamelijk geprononceerde kappen. De decoratie is eenvoudig, maar voornaam. Blinderingen aan de pijpvoeten ontbreken. Boven het middenveld is een in het midden opgehaalde draperie aangebracht die aan de zijkanten over de pijpen afhangt. De blinderingen van de torens bestaan uit lambrequins, een motief dat omstreeks deze tijd met name wordt toegepast door de Brusselsel orgelmaker J. Kerkhoff. Vergelijk diens orgel in Hoofddorp (1869). De consoles onder de torens hebben eenvoudig breed uitkragend bladwerk als versiering.",
  "Part09_086BlijaHervormd": "Bij het front van dit orgel grijpen de Van Dams terug op een ouder frontmodel dat zij twee keer hebben toegepast, te weten in 1854 in Achlum (deel 1850-1858, 189-190) en twee jaar later bij het in 2003 door brand verwoest orgel in Venhuizen (deel 1850-1858, 311-313). Het gaat om een frontmodel met een ronde middentoren met driedelige torenvelden, tweedelige tussenvelden en ronde zijtorens. De ontwerper heeft echter in Blija het oudere concept niet ongewijzigd overgenomen. Tussen de twee orgels in Achlum en Venhuizen enezijds en Blija anderzijds bestaan toch enkele belangrijke verschillen. In de eerste plaats is de middentoren bij het oudere model gedeeld en bevat hij bovendien, evenals de  zijtorens, zeven pijpen. In Blija is de middentoren ongedeeld en bevat hij, evenals de zijtorens, slechts vijf pijpen. Daardoor is het orgel in Blija minder rijzig dan de beide oudere instrumenten. In Achlum/Venhuizen zijn de torenvelden hol en de tussenvelden vlak. In Blija is dat precies omgekeerd. De middentoren is daardoor minder elegant. Een laatste wezenlijk verschil is nog dat de afscheiding tussen de etages bij de oudere orgels wordt bewerkstelligd door gesloten gebogen lijsten en in Blija door snijwerk.\nDaarmee zijn wij bij de decoratie aangeland. Deze tendeert, zoals meestal bij Van Dam in deze jaren, naar het Lodewijk XIV. Aan de indruk die zij maken draagt hun kleur niet onaanzienlijk bij. Wij zagen reeds dat bij sommige orgels het snijwerk geheel wit is gehouden, zoals in Britswerd, of geheel verguld, zoals in de Lutherse Kerk in Leeuwarden, of gedeeltelijk verguld en wit, maar dan duidelijk gescheiden, zoals in Tjalleberd. Hier lopen wit en goud door elkaar, wat weer een geheel ander effect oplevert. Men vindt dit ook in Echten en Heerenveen-De Fok.\nDe blinderingen geheel onder in de velden zijn het eenvoudigst: bij de torenvelden simpele licht bebladerde S-voluten, bij de tussenvelden eveneens S-voluten, waar echter aan de kant van de torenvelden een C-voluut uit te voorschijn komt. Onder in de zijtorens ziet men twee transparante S-ranken met in het midden een soort dubbele kelk; zij komen midden in de toren bijeen bij een gestileerd bloemmotief. Bij de middentoren is het een ingewikkelder verhaal: men ziet daar aan weerszijden van een palmetachtig bloemmotief twee C-voluten in heftige omstrengeling, waaruit op het cruciale punt iets moois voortkomt: een teder bloempje. Verder bladwerk en parelsnoeren. Tussen de etages van de torenvelden ziet men een S-voluut, omkaderd door bladwerk. In de tussenvelden zien wij op dezelfde plaats vergelijkbare vormen, maar forser en rijker. Boven in de torenvelden is een bebladerde C-voluut te zien. De tussenvelden worden afgesloten door een wit met goud afgebiesde C-voluut met rechthoekige openingen, waaronder zich bladwerk bevindt dat in een sierlijke zwaai over de voluut heen zwiept. De blinderingen in de torens bestaan aan beide zijden uit een combinatie van een staande en een op zijn rug liggende C-voluut, alles voorzien van rijk bladwerk en bijeenkomend bij een gestileerd plantaardig motief in het midden.\nOp de zijtorens opzetstukken gevormd uit bebladerde C-voluten. Op de middentoren ziet men een klein hart met stralenkrans, omgeven door een slang die zich in de staart bijt, een symbool van de eeuwigheid. Verder ziet men daar een kruis en een anker. Wij hebben dus te maken met de symbolen van geloof, hoop en liefde. Opdat niemand het belang van de drie deugden zal vergeten, zijn er ook toortsen bij geplaatst.\nDe vleugelstukken zijn bijna gelijk aan die in Tjalleberd: golfranken met hier en daar een Spange, eindigend in een forse krul. De geboorte van deze krul wordt gemarkeerd door vruchten.\nDe hoofdvorm is nauw verwant aan de oudere instrumenten in Achlum en Venhuizen. De terughoudende laat-empire decoratie heeft hier echter plaatsgemaakt voor een versiering gebaseerd op de Lodewijk XIV stijl en het is vooral daardoor dat een wereld van verschil de twee oudere orgels van dit nakomertje scheidt.",
  "Part09_087Dedemsvaart": "Dit is het grootste door Van Loo gebouwde orgel en diens enige instrument met twee manualen. Het lijkt in zijn uiterlijk sterk op de instrumenten in Hall (1866) en Oud-Avereest (1867), maar vertoont toch enige verschillen die met de grotere omvang, met name het twee-manuaals karakter, te maken hebben.\nWij zien hier een zevendelige opbouw met drie ronde torens, licht geholde tussenvelden en geronde zijvelden.\nHet tweede manuaal is geplaatst als bovenwerk en dit heeft de orgelmaker ook in de frontopbouw willen aanduiden. In verband daarmee is de middentoren tweedelig geworden, terwijl de tussenvelden nu driedelig zijn uitgevoerd in plaats van tweedelig zoals bij de eerder genoemde instrumenten. De afscheiding tussen de twee bovenste velden verschilt in niets van de afscheiding tussen de beide benedenvelden. Daardoor kan men niet van een echt bovenwerkfront spreken. De zijvelden zijn nog steeds tweedelig.\nDe decoratie is ten nauwste verwant aan die in Hall en Oud-Avereest.\nOok hier weer aan de pijpvoeten in de torens (ook bij beide torenetages) twee golfranken in het midden en naar buiten geopende C-voluten in de hoeken. Het snijwerk boven in de torens is ook hier weer min of meer het omgekeerde van dat aan de pijpvoeten. Het snijwerk in de tussenvelden is gelijk aan dat in Hall en dus weer het omgekeerde van dat in Oud-Avereest. Zo ziet men bij de tussenlijsten in de velden de eerder aangetroffen combinatie van S-rank en C-voluut, maar hier met de C-voluut aan de binnenzijde. Tussen de torens een S-rank waaruit een krakelingvormige C-voluut voortkomt.\nDe vleugelstukken zijn bijna identiek aan die in Oud-Avereest, een S-rank die een rijke C-voluut omvat, maar de plantenvormen zijn hier abstracter geworden. Op de torens, evenals te Oud-Avereest, drie vlampotten.",
  "Part09_088Dirkshron": "Vermoedelijk heeft Lodewijk Ypma het front van dit orgel zelf ontworpen. Hij grijpt hier namelijk terug op het front van het door zijn oudere broer Dirk in 1842 gebouwde instrument in de Hervormde Kerk te Lemmer (deel 1840-1849, 115-117), terwijl hij ook moet hebben gekeken naar de ietwat vereenvoudigde versie van dit model die Dirk had toegepast bij het helaas verbrande orgel te Midwoud uit 1849 (deel 1840-1849, 18).\nWij zien dus een vijfdelige opbouw met een middenpartij die bestaat uit een gedeelde middentoren, waarvan het benedendeel is vervangen door een vlak veld. Deze toren/veld-partij wordt geflankeerd door licht geholde velden en ronde zijtorens. Dit is in grote lijnen het concept van Lemmer. In Midwoud had Dirk Ypma het concept in zoverre veranderd dat de drie benedenvelden van de middenpartij werden vervangen door een breed veld.\nIn Dirkshorn is Lodewijk Ypma dus weer teruggekeerd naar het 'oerconcept'. De voor het orgel in Lemmer zo karakteristieke naar het midden aflopende gebogen lijsten tussen de etages van de velden neemt Lodewijk in Dirkshorn echter niet over. Men ziet hier slechts een smalle gebogen iets naar buiten aflopende lijst. De sierlijke, gebogen, naar buiten oplopende labiumlijnen van de bovenvelden in Lemmer en Midwoud brengt Lodewijk Ypma nu aan in de beneden-tussenvelden. Het middenveld heeft een naar het midden oplopende gebogen labiumlijn. Deze is waarschijnlijk ontleend aan het middenveld van Midwoud. De zijstijlen van de middentoren van Midwoud waren getransformeerd tot zuilen, terwijl de zijtorens elk door dubbel zuilen werden begeleid. In Dirkshorn zijn de stijlen van de torens eveneens veranderd in zuilen, wat zeker een ontlening aan Midwoud kan zijn, al is invloed van Venemans orgelkas in Westwoud ook niet ondenkbaar. Het veld onder de middentoren heeft gewone zijstijlen.\nWat ook een ontlening aan Midwoud zou kunnen zijn, is de grote hoogte van de onderkas van dit balustrade-orgel, waarbij vooral de forse basementen van de torens opvallen.\nDe decoratie is opmerkelijk. Zij bestaat voor een aanzienlijk deel uit zaagwerk. In de eerste plaats vallen dan de fraaie versieringen van de onderkas op in fraaie arabeske-vormen, ontleend aan het renaissance repertoire uit de 16e eeuw. Opvallend zijn ook de gekoppelde S-voluten onder de middentoren/veld, een empire-element dat eerder regelmatig door het huis B\u00e4tz-Witte werd toegepast en ook veelvuldig bij Flaes is te vinden. De consoles onder de torens laten een in vlak zaagwerk uitgevoerde gepijpte decoratie.\nDe blinderingen aan de pijpvoeten van torens en benedenvelden hebben de vorm van tootlijsten. Bij de pijpvoeten in het bovengedeelte zijn eveneens tootlijsten te zien, maar van een iets ander model. Opmerkelijk is de afscheiding tussen boventoren en benedenveld. Daar is een console aangebracht met een gepijpte decoratie, dit keer wel volledig plastisch uitgevoerd, en drie dragende voluten. Daarboven is in de middentoren nog een brede band te zien met opmerkelijke palmetten, waartussen abstracte bloemmotieven. De zuilen bij de zijtorens bestaan uit drie delen. Een schacht met een sterk geabstraheerd bloemenmotief; uit een spitse palmet komen geschubde bladeren voort uit welker midden een slanke stengel met een soort Franse lelie oprijst, alles weer in zaagwerk uitgevoerd. Daarboven een gedeelte met eenvoudige spiraalvormen en ten slotte een gecanneleerd stuk met een sterk gestileerd corinthisch kapiteel dat ook associaties wekt met de kapiteelvormen uit de vroege gotiek. De veel kortere zuilen bij de middentoren beginnen met een knopvormig gedeelte, terwijl de schacht met langgerekt bladwerk is bekleed en in haar bovendeel is voorzien van bescheiden cannelures. De kapitelen van deze zuilen zijn eenvoudiger versies van die van de zuilen van de zijtorens. De zuilen van de middentoren dragen twee met C-voluten gedecoreerde bogen die als blindering dienen en in het midden in een druiper eindigen. Boven de middentoren ziet men een aedicula met tempelfronton, dat wordt bekroond door een lier, een lauwerkrans en blaasinstrumenten.\nDe bovenblinderingen van de zijtorens, uitgevoerd als snijwerk, bestaan uit twee uit de hoeken zich ontwikkelende S-voluten die elkaar in het midden bij een hangend abstract bloemmotief ontmoeten. In de torenkappen uitgezaagde golfranken. De torens worden bekroond door gebroken gebogen frontons en rijk gedecoreerde vazen, waarvan aan snoeren opgehangen druiven afhangen.\nDe vleugelstukken, die ook weer in zaagwerk zijn uitgevoerd, bestaan uit een betrekkelijk smal bovendeel, waaruit zich bij de borstwering een breder voluutvormig gedeelte ontwikkelt.\nBij dit buitengewoon boeiende orgel grijpt Lodewijk Ypma terug op oudere concepten van zijn broer, maar op een zeer eigenzinnige wijze. De manier waarop hier met eenvoudig zaagwerk een rijke decoratie wordt gesuggereerd is zeer inventief en maakt dit orgel tot een waar juweel in de sobere, maar stijlvolle kerk.",
  "Part09_089s-GravenhageDuitseKerk": "Een orgel met een voor Flaes volkomen atypische neogotische kas. Vermoedelijk heeft de opdrachtgever verlangd dat in de neogotische kerk ook een orgel met een neogotisch uiterlijk zou komen. Flaes heeft niet zijn standaardfront gegotiseerd, maar een neogotische kasmodel nagevolgd van C.G.F. Witte. Het betreft hier de oudste versie van het door Witte senior ontwikkelde blokvormige neogotische model dat deze voor het eerst toepaste in 1855 in de Remonstrantse Kerk te Leiden. Het oudste nog bestaande voorbeeld van een dergelijke orgelkas van Witte dateert uit 1860 en bevindt zich in de Hervormde Kerk te Bunschoten (deel 1858-1865, 112-113). Dit kastype kenmerkt zich door een sobere rechthoekige vorm en heeft een vlak driedelig front, met een middenveld met wimberg en twee spitsbogige zijvelden met horizontale bovenlijsten.\nFlaes' versie is groter dan die van zijn Witte-voorbeeld. Alle drie de velden bevatten meer pijpen. Voor het overige volgt Flaes het voorbeeld van Witte vrij nauwkeurig. De stijlen zijn voorzien van halfzuiltjes met kapitelen, waarboven pinakels zijn aangebracht. Het meest kenmerkende element van het model Leiden/Bunschoten is het traliewerk met rozet in het midden boven de zijvelden. Ook dat is de Duitse Kerk te vinden. Zo ook de hogels op de wimberg en de tootlijsten op de zijvelden. Aan de pijpvoeten is, evenals bij genoemde Witte-orgels, een tootlijst aangebracht. Een verschil met Wittes werkstukken is de behandeling van de onderkas. De orgels van Witte zijn in de borstwering ingelaten; Flaes geeft zijn orgel echter een onderkas van dezelfde hoogte als de borstwering van de gaanderij. Deze onderkas is versierd met rechthoekige panelen met gotisch traceerwerk. De zijstukken van de borstwering zijn voorzien van vierpassen.",
  "Part09_090Hauwert": "Het front van dit orgel behoort wederom tot het type Britswerd en bestaat uit een ronde middentoren met vlakke tweedelige torenvelden, holle tussenvelden met verhoogde frontstokken en ronde zijtorens.\nHet orgel is zwart geschilderd met in het snijwerk spaarzaam gebruik van goudkleur.\nDe decoratie is grotendeels gelijk aan die in Britswerd, alleen iets grover. Van uitgesproken Lodewijk XIV ontleningen, zoals bij sommige andere Van Dam-orgels uit deze tijd, is hier nauwelijks sprake.\nAan de pijpvoeten in de middentoren zijn twee S-ranken te zien, waarin een C-voluut is opgenomen; zij ontmoeten elkaar bij een gestileerd plantaardig motief. De vormen onder in de zijtorens zijn verwant, maar gedeeltelijk het omgekeerde van die in de middentoren. Aan de pijpvoeten in de torenvelden is een C-voluut te zien die ligt op een eenvoudige S-rank. Hetzelfde motief treft men aan bij de pijpvoeten van de tussenvelden, maar daar is de S-rank weer sterker uitgewerkt. Aan de pijpuiteinden in de torenvelden is een staande C-voluut aangebracht die zich uit een S-rank ontwikkelt. De tussenvelden worden aan de bovenzijde afgesloten door de in deze tijd gebruikelijke ingezwenkte lijst, waaronder een ingewikkeld samenstel van S- en C-voluten. In de zijtorens zijn ook weer S-ranken met C-voluten aangebracht, bijna gelijk aan die in Britswerd. Anders dan in Britswerd, treft men dezelfde vormen hier ook aan boven in de middentoren. De vleugelstukken zijn weer meer uitgesproken Lodewijk XIV en lijken met hun S-ranken met Spange en brede benedenkrul op de vleugelstukken in de Lutherse Kerk te Leeuwarden, maar soberder.",
  "Part09_091Hippolytushoef": "Dit orgel vertoont tamelijk grote overeenkomsten in opbouw en proportionering met het instrument in de Hervormde Kerk te Hoofddorp uit 1869. Ook hier dus een ronde middentoren, gedeelde vlakke tussenvelden met schuine tussenlijsten en ronde zijtorens.\nDe decoratie is van het voor Knipscheer gebruikelijke type met voluutranken. Zij is minder metalig uitgevoerd dan in Hoofddorp en waarschijnlijk afkomstig van Knipscheers vaste beeldsnijder. De consoles onder de torens zijn slank en vertonen elegant bladwerk. De vleugelstukken zijn gebruikelijk voor Knipscheer en bestaan uit forse S-krullen met een brede bovenlijst met rankwerk erop aangebracht. De bekronende beelden van David en twee bazuin blazende engelen zijn eveneens karakteristiek voor Knipscheers orgels.",
  "Part09_092KoogaandeZaan": "Een voorbeeld van de brede versie van het standaardtype van Flaes, maar dan met een rijkere decoratie dan gebruikelijk is.\nDit blijkt bij voorbeeld uit de blinderingen. In de torens en boven aan de velden ziet men hier de voor Flaes kenmerkende golfranken; deze zijn echter rijker bebladerd dan tot dan toe bij hem gebruikelijk was. Bij de velden ziet men in het midden geen scheidend element; de golfbeweging loopt regelmatig door. Onder en boven in de torens is een dergelijk element wel aanwezig, maar rijker van vorm dan bij de direct aan dit instrument voorafgaande orgels. Dit ornament lijkt nog steeds enigszins op een Franse lelie, maar is rijker geleed en heeft een voetstuk dat aan een lotusbloem doet denken. De krullen aan de pijpvoeten in de velden hebben de gebruikelijk S-vorm; zij zijn nu voorzien van kleine rozetjes en ovalen. Verder ziet men erboven en eronder bladwerk, waarbij het onderste doordringt in de grootste van beide krullen en daar een liervormig bloemmotief vormt. De meestal bij Flaes aan te treffen strikken op de bovenlijsten van de velden en de kappen van de torens zijn hier vervangen door kruisvormige plantaardige bloemmotieven, waarin de reeds genoemde liervorm terugkeert. Bij de velden lopen deze bloemkruisen uit in brede liggende takken, bij de torens zijn zij door een minimaal tussenstuk aan elkaar gekoppeld. Tussen de torens de gebruikelijke inzwenkende lijst met knik in het midden. De krullen aan de uiteinden van deze lijst zijn zo uitgesproken dat men hier wel van een S-voluut zou kunnen spreken. Het snijwerk vertoont een rank die zich in twee C-ranken splitst, een bekend Flaes-motief. Op de middentoren de gebruikelijke muziekinstrumententrofee, met een wel zeer weelderig uitgevallen gevleugelde engelenkop op de lier. Op de zijtorens vazen, beneden met bladeren omkranst en van boven met bladslingers omhangen; zij worden bekroond door een bebladerde bol. De consoles onder de torens hebben alle drie weelderig omkrullend bladwerk, eindigend in een pijnappel.\nWaarom dit orgel voor Flaes' doen zo rijk is gedecoreerd, is niet duidelijk. Feit is wel dat ook hierna verschillende van zijn orgels rijker zijn versierd, dan de instrumenten uit de jaren zestig. Misschien was hij ook wel van beeldsnijder veranderd.",
  "Part09_093Lith": "Het front van dit orgel heeft een typisch Zuid-Nederlands karakter met zijn verlaagde middentoren met slechts drie pijpen en zijtorens met vijf pijpen. De vlakke ongedeelde tussenvelden hebben verhoogde frontstokken. Opvallend is dat de onderkas, afwijkend van de Zuid-Nederlandse tradities, geen insnoering vertoont.\nDe ornamentiek is duidelijk barok ge\u00efnspireerd. Blinderingen aan de pijpvoeten ontbreken. In de torens zijn eenvoudige voluutvormen te zien. De velden vertonen een aantal gekoppelde C-voluten. Boven de inzwenkende bovenlijsten van de velden zijn fraaie vruchtenslingers aangebracht. De console onder de middentoren vertoont een gevleugelde engelenkop; bij de zijtorens ziet men blad- en vruchtmotieven. Op de panelen bij de verhoogde frontstokken van de velden zijn S-ranken aangebracht. Op de middentoren is een staand beeld van David te zien. Op de zijtorens bevinden zich forse vazen met een overvloed aan fruit. De vleugelstukken ten slotte laten een keur aan muziekinstrumenten zien, die aan linten zijn opgehangen.",
  "Part09_094Lutkewierum": "Een tussen de Van Dam-orgelfronten uit de tijd rond 1870 wat ongebruikelijke verschijning. Wij zien een horizontaal gedeelde middenpartij, waarvan het bovendeel bestaat uit een ronde middentoren, geflankeerd door twee vlakke velden, en het benedengedeelte drie vlakke velden omvat. Men zou het front ook anders kunnen beschrijven en spreken van een gedeelde middentoren, waarbij echter de beneden-etage van de toren is vervangen door een vlak veld. Deze middenpartij wordt geflankeerd door ronde zijtorens. Een vergelijkbaar front had de firma Van Dam in 1843 gerealiseerd in de Hervormde Kerk te Hemelum (deel 1840-1849, 154-156). Er zijn, afgezien van de detaillering, toch enige belangrijke verschillen tussen Hemelum en Lutkewierum. De tussenlijsten in de tussenvelden liggen in Hemelum in \u00e9\u00e9n lijn met de onderlijst van de middentoren. In Lutkewierum zetten deze lijsten lager aan; zij zijn bovendien sierlijker van vorm. Deze oplossing doet denken aan de door Hardorff gebouwde orgels in Scharnegoutum uit 1861 (deel 1858-1865, 186-188)en Deinum uit 1865 (deel 1858-1865, 348-349). Nu ligt Scharnegoutum vlak bij Lutkewierum en men kan zich dus voorstellen dat de kerkvoogden van dit dorp aan Van Dam hebben doen weten dat zij een orgel wilden dat er net zo uitzag als dat in het buurdorp. Van Dam heeft wel enige elementen van het Hardorff-front overgenomen, maar voor een deel toch teruggegrepen op een veel ouder werkstuk van zijn firma.\nOvereenkomstig de tijd van ontstaan draagt de decoratie een sterk Lodewijk XIV stempel, terwijl ook rococo-achtige trekjes niet ontbreken. Wij vinden in de decoratie een wat ongebruikelijke kleurencombinatie: groen en goud. Of deze origineel is staat niet vast. Overheersend element is de C-voluut. Wij beginnen met de drie benedenvelden. In het middenveld ziet men in het midden twee gekoppelde C-voluten met bloemmotieven, aan welker uiteinden aan elke kant \u00e9\u00e9n liggende C-voluut ontspruit. De beide zijvelden hebben elk op de grens van het middenveld een staande C-voluut, waaruit weer C-voluten voortkomen die tezamen een golfrank vormen. De boven- en benedenvelden van de middenpartij worden gescheiden door brede lijsten in een S-vorm, voorzien van ovale openingen en omraamd door sierlijk bladwerk in S-vormige curven. Vergelijkbaar is de bovenafsluiting van de tussenvelden; alleen is het hier een inzwenkende C-voluut die de dienst uitmaakt; het rankwerk is minder uitbundig dan bij de tussenlijsten. Op de overgang van het middelste benedenveld naar de middentoren is een rijke console aangebracht. Deze is gedecoreerd met een versimpelde eierlijst en met acanthusbladwerk; zij wordt aan beide zijden omkaderd door twee naar boven en beneden geopende C-voluten waaruit rijk bladwerk voortkomt. Aan de pijpvoeten in de middentoren ziet men twee forse C-voluten, met hun openingen naar beneden, gelardeerd met bloemwerk. Boven in de middentoren ziet men aan beide kanten S-ranken, waar voluutvormen doorheen zijn geweven.\nRococo-achtige elementen treden vooral op in de zijtorens. Het gaat dan met name om schuimwerk. Dit ziet men bijvoorbeeld aan de pijpvoeten: de twee liggende C-voluten die de hoofddecoratie vormen zijn gevuld met schuimwerk. Zij worden in het midden gescheiden door twee kleine gekoppelde staande C-voluten en doen aan hun zijkanten ook weer een soort C-voluten ontspruiten, nu meer bebladerd. Aan de pijpuiteinden ziet men twee grote naar beneden geopende C-voluten met schuimwerk, die op hun beurt weer een met bloemen gevulde C-voluut omvatten. Zij geven naar het midden toe geboorte aan twee krullen die elkaar ontmoeten bij een gestileerd plantaardig motief.\nDe vleugelstukken bestaan van bovenaf gezien uit een slanke golfrank, waaruit zich, begeleid door druiventrossen een forse S-vormige krul ontwikkelt, die ook weer is voorzien van schuimwerk. De opzetstukken op de zijtorens zijn gecomponeerd uit bebladerde C-voluten. Het opzetstuk op de middentoren bestaat uit een hart in een stralenkrans, geflankeerd door een anker en een kruis, de symbolen van de drie goddelijke deugden, geloof, hoop en liefde.",
  "Part09_095Maastricht-Limmel": "Een opmerkelijk neogotisch front. Het wordt vanuit het midden opgebouwd. Daar ziet men een lage ronde toren met driezijdige onder- en bovenlijst. Deze wordt geflankeerd door twee velden die iets hoger zijn dan de middentoren. Dit herhaalt zich nog een keer en daarmee is de middenpartij gereed. De velden zijn alle spitsbogig en hebben horizontale gekanteelde bovenlijsten met daarin vierpassen. De bovenlijst van de middentoren is versierd met kruiswijs aangebrachte ornamenten in moeilijk te beschrijven vormen. Tussen de velden zijn pinakels aangebracht. Het beeld op de middentoren stelt een vrouwenfiguur te zien. Het is niet voorzien van een attribuut, maar gezien de plaats zal het wel Caecilia moeten voorstellen.\nDe middenpartij wordt geflankeerd door twee forse zijtorens van vijf pijpen, met driezijdige voetstukken en bovenlijsten. De bovenblinderingen bestaan uit een spitsboog bij de middelste pijp en verder uit gotiserend bladwerk. Op de torens smallere afdekkingen die eindigen in een kantelenrand. Daarop een opmerkelijke constructie: een doorluchtige aedicula van twee bogen, bekroond door een zware pinakel; dit geheel wordt door middel van luchtbogen verbonden met twee door een kruisbloem bekroonde pinakels. In een aantal opzichten preludeert deze frontopbouw op het in 1878 gebouwde orgel in de St-Martinus te Maastricht-Wijck.",
  "Part09_096Oosterend": "In 1861 bouwde Hardorff een instrument voor de Hervormde Kerk te Menaldum. Hij voorzag dit orgel van een front dat was gebaseerd op een niet uitgevoerd frontontwerp voor Heeg (deel 1858-1865,183). Waarschijnlijk is dit ontwerp van Van Dam afkomstig. De ontwerper van dit front had zich gebaseerd op het door de Van Dams vooral voor kleinere orgels toegepaste frontmodel met een middenveld, geflankeerd door twee torens. Kenmerkend is verder de consequente opbouw van de middenpartij in twee etages.\nIn 1870 komt Hardorff bij zijn orgel voor Oosterend op dit frontschema terug. Dus ook hier zien wij een middenpartij van twee etages, waarvan elk bestaat uit een middenveld, geflankeerd door ronde torens en zijvelden, terwijl het geheel wordt omkaderd door twee forse ronde zijtorens. Er zijn drie belangrijke verschillen met Menaldum: in de eerste plaats is het bovenste middenveld ongedeeld, in de tweede plaats zijn de middenvelden hier hol in plaats van vlak en in de derde plaats zijn de tussenvelden eveneens hol. Het onderste middenveld is, evenals te Menaldum, iets lager dan de zijtorens. Dit is bij het bovenveld niet het geval. In het benedenveld hebben de pijpen een labiumverloop in de vorm van een omgekeerde V; in het bovenveld, dat grotere en dus ook minder pijpen bevat dan het benedenveld, ziet men een normale V. Een en ander heeft tot gevolg dat het orgel in Oosterend een forsere en rijziger indruk maakt dan zijn oudere soortgenoot.\nDe decoratie is over het algemeen tamelijk terughoudend en vertoont geen opvallende overeenkomsten met Menaldum. Aan de pijpvoeten in de velden is eenvoudig eikenbladwerk aangebracht. Aan de pijpuiteinden in de middenvelden zijn gevlochten plantenslingers te zien. Op dezelfde plaats in de beneden-zijvelden bevindt zich eenvoudig rankwerk. De boven-zijvelden worden afgesloten door een gesloten inzwenkende lijst, waaronder zeer sober bladwerk.\nHet snijwerk in de torens vertoont meer variatie. Bezien wij eerst de middentorens. Aan de pijpvoeten in de benedentorens zijn opzij twee forse bebladerde C-voluten aangebracht die elkaar in het midden ontmoeten bij een abstract motief dat enigszins herinnert aan libellevleugels. Aan de pijpuiteinden in de benedentorens ziet men in het midden een bloemmotief waaruit aan weerszijden een C-rank ontspruit. Hieruit komt bladwerk voort dat zich naar de hoeken toe steeds verder verdicht. De boventorens vertonen aan hun pijpvoeten twee transparante golfranken. Boven in deze torens is in het midden een ring aangebracht waaraan een bloemenslinger is opgehangen die in de hoeken overgaat in een vertakte bladvoluut. Het rijkst is het snijwerk in de zijtorens. Aan de pijpvoeten ziet men in het midden twee naar boven geopende C-voluten, waaruit zich in de hoeken vrij gevormd bladwerk met druiven ontwikkelt. Tamelijk gecompliceerd en ook wat ongestructureerd is het snijwerk aan de pijpuiteinden in de zijtorens; men ziet in de hoeken gesplitste bladranken en in het midden een dubbele blad- en bloemenslinger, wel fraai gevormd, maar zonder veel samenhang.\nOpvallend rijk zijn de vleugelstukken: een S-rank, waaraan een reusachtige naar buiten geopende C-voluut is opgehangen waaruit zich weer een krul met rankwerk ontwikkelt. Het geheel is gelardeerd met druiventrossen, bladwerk en parelsnoeren. Onder de torens de gebruikelijke bladconsoles.\nEvenals te Menaldum is boven het middenveld een podest aangebracht met daarop een beeld van David met harp. Deze wordt hier op de middentorens niet begeleid door twee volwassen engelen, zoals te Menaldum, maar door twee putti, links met een traverso en rechts met een triangel. Op de zijtorens twee forse bazuin blazende engelen. Al deze beelden zijn duidelijk van een andere hand dan die in Menaldum.",
  "Part09_097SchagenDPS": "In 1870 maakte Flaes orgels voor drie verschillende Doopsgezinde kerken: in Koog aan de Zaan (nog ter plekke), in Barsingerhorn (thans in Schagen) en te Kreil (thans in de Hervormde Kerk te Waverveen).\nAlledrie de orgels zijn in hun vormgeving vertegenwoordigers van het standaardtype van Flaes, maar dat te Koog valt op door zijn voor Flaes' werk vrij grote decoratieve rijkdom. De beide andere Doperse orgels, die bijna identiek zijn, vertonen weer een grotere soberheid, maar de tendens tot een rijkere decoratie is ook aanwezig.\nDe bij Flaes gebruikelijke golfranken zijn ook hier weer te vinden. Zij hebben een plantaardig element in het midden dat herinnert aan een Franse lelie en iets doet denken aan dat in Koog, maar daarvan toch ook weer verschilt. De lotusachtige voetstukken ontbreken hier. In Koog hadden de ranken aan de pijpuiteinden in de velden geen centraal element; in Schagen en ook in Waverveen ziet men dat weer wel; hier lijkt het enigszins op een toorts. De S-voluten onder in de velden hebben, evenals in Koog, een decoratie van afwisselend rozetjes en ovalen; het verschil in omvang tussen rozetten en ovalen is hier echter veel groter. De decoratie van bloemenkruisen in de torenkappen en bovenlijsten die in Koog te zien is, is hier overgenomen, zij het in een wat grovere vorm. De voor Flaes kenmerkende muziekinstrumententrofee is in Schagen niet te vinden. In plaats daarvan is hier een tussen sierlijke S-voluten geplaatste lier aangebracht. Op de zijtorens vlampotten met engelenkopjes bij wijze van handvat en aan de voorzijde een door C-voluten geflankeerde cartouche. De console van de middentoren heeft omkrullend bladwerk, de zijtorens hebben consoles met de sinds Kwadijk door Flaes veelvuldig toegepaste gelobde decoratie.",
  "Part09_098Spanbroek": "In 1910 kwam in Spanbroek een nieuwe neogotische Rooms-Katholieke Kerk gereed. Deze werd spoedig van een complete inventaris in bijpassende stijl voorzien. Men wilde kennelijk een neogotisch Gesamtkunstwerk tot stand brengen. Vermoedelijk vond men om die redenen het front van het in 1868 gebouwde orgel van Wilhelm R\u00fctter niet meer passend. De firma Ypma & Co kreeg in elk geval in 1911 de opdracht tot het bouwen van een nieuw orgel met een ander front.\nIs dit front door Ypma & Co vervaardigd of hebben zij een ouder front hergebruikt? Feit is dat kas en front niet bij elkaar horen. Misschien kan een beschouwing van de vormgeving op deze vraag nog nader licht werpen.\nHet front is neogotisch en heeft een eenvoudige vijfdelige opbouw: een breed middenveld, bekroond door een forse wimberg, tussenvelden met verhoogde frontstokken en ingezwenkte bovenlijsten, waaronder tootbogen, en spitse zijtorens met wimbergen en tootbogen, die worden bekroond door spitsen met hogels en eindigen in een kruisbloem. De boog van het middenveld is voorzien van toten van iets rijkere vormen dan bij de andere onderdelen. In de top van de wimberg is een rozet met vierpas aangebracht. Op de zijlijsten van de wimberg bevinden zich nog enige hogels; er moeten er meer zijn geweest. Hogels vindt men ook op de bovenlijsten van de tussenvelden. Middenveld en torens worden geflankeerd door pinakels. In de panelen onder de tussenvelden zijn rozetten met vierpas aangebracht. Al deze decoratie is nogal grof gedetailleerd.\nHet hier gehanteerde vormenrepertoire kan niet tot een duidelijke datering aanleiding geven. Ypma & Co gebruikten omstreeks 1910 dergelijke vormen veelvuldig. De opbouw van hun fronten is in de regel echter anders. Voor zover bekend, hebben zij geen orgelfronten met een middenveld met wimberg vervaardigd. Hun orgels hebben dikwijls een verlaagde middenpartij, of soms zelfs een tweedeling. Kenmerkend is voorts dat zij hun fronten graag aan de bovenzijden afsluiten met een kantelenrand.\nDe vormgeving, niet de detaillering, en het feit dat het front niet bij de kas hoort, rechtvaardigt met de nodige voorzichtigheid de conclusie dat de orgelmakers in 1911 inderdaad een ouder front hebben gebruikt. Het zou, gelet op de vormgeving, uit omstreeks 1870 kunnen dateren. Waar het vandaan komt en wie het heeft vervaardigd, is niet uit te maken. Dat het een werkstuk van Lodewijk Ypma, de voorganger van Ypma & Co, zou zijn geweest, is echter niet zeer waarschijnlijk.",
  "Part09_099UtrechtDoopsgezinde": "De Doopsgezinde Kerk te Utrecht was de eerste Doopsgezinde Gemeente in de Republiek die zich een orgel aanschafte. Dit heeft dienst gedaan van 1765 tot 1869. Witte leverde vervolgens een nieuw orgel. Het front van dit instrument werd ontworpen door de architect N.J. Kamperdijk die al eerder het kasontwerp voor het Witte-orgel in de Janskerk te Utrecht had vervaardigd. Het snijwerk is het werk van de beeldhouwer Joseph Antonius Rijnbout uit Utrecht. Het kerkgebouw is tamelijk sober en bezit geen uitgesproken stijlkenmerken die voor een frontontwerp richtinggevend zouden zijn. Dat is echter wel het geval met de schitterende mahoniehouten preekstoel, een fraai staaltje van rococo snijwerk. Kennelijk heeft de ontwerpervan het orgelfront, vermoedelijk op verlangen van de kerkmeesters, zich in zijn frontontwerp naar de preekstoel gericht. En zo hebben wij hier \u00e9\u00e9n van de betrekkelijk weinige Nederlandse voorbeelden van een neorococo orgelfront voor ons.\nDe opzet is eenvoudig: een breed middenveld, geflankeerd door twee hogere torens. Het middenveld heeft een labiumverloop in de vorm van een kettingboog. Een vergelijkbaar front had het voormalige uit 1866 daterende Witte-orgel in de Remonstrantse Kerk in Utrecht, dat was ontworpen door de architect S.A. van Lunteren. De uitwerking is hier echter veel rijker. Het eigenlijke veld wordt niet geheel door pijpen in beslag genomen. Het bovenste gedeelte, dat door een gedrukte boog wordt afgesloten, bevat een opvulling met kruisvormige elementen. Aan de bovenzijde van de pijpen zijn hangende kielboogjes aangebracht, een element dat eigenlijk thuis hoort in de late gotiek. Zij zijn opgehangen aan ingezwenkte lijsten, in het midden bekroond door een rococo kuif. Hierboven bevindt zich een soort fronton, dat wordt afgesloten door twee gebogen lijsten die beide in het midden omkrullen; op die plaats ontplooit zich een rococo krul, een grotere variant van de krul boven het pijpveld. De benedenblinderingen van het veld bestaan uit twee met schuim versierde C-voluten met een floraal motief tussen hen in, geflankeerd door eenvoudiger voluutvormen. Het snijwerk onder in de torens is vergelijkbaar van opzet, maar soberder. De blinderingen boven in de torens bestaan uit twee rug aan rug gekoppelde C-voluten in het midden, met ronde en haakse voluutvormen aan de zijkant. De torens worden bekroond door ornamenten die doen denken aan een zoutvat dat aan vier zijden C-voluten als handvaten heeft gekregen.\nDe vleugelstukken bestaan in hoofdzaak uit drie elementen: beneden vrij gedrongen C-voluten, met hun opening naar het midden toe en voorzien van een schelpmotief en daarboven een flauw naar buiten gebogen C-voluut, kwistig voorzien van schuimwerk, die ten slotte uitloopt in een bescheiden C-voluut, die ook weer naar buiten is geopend.\nDe meest uitgesproken ontleningen aan het rococo zijn te vinden in de consoles onder de torens en in het soffiet onder het veld. Bij de torens ziet men een asymmetrisch rococo schelpmotief, omspeeld door sterk gestileerd bladwerk. Deze vormen lijken te zijn ge\u00efnspireerd door de opzetstukken op het klankbord van de preekstoel. In het soffiet bevindt zich een wijzerplaat omringd door schelpvormen, waarbij C-voluten aansluiten. Verder ziet men voluutvormen, plantaardige motieven en schelpvormen, alles consequent asymmetrisch en ook wat onsamenhangend. Vergelijkt men dit snijwerk met dat van de echte rococo preekstoel, dan ziet men direct het verschil. Bij alle frivoliteit vertoont het laatste wel samenhang. Verder zijn de vormen scherper en daardoor duidelijker afleesbaar. Niettemin blijft het snijwerk van Rijnbout aan het orgel een respectabele prestatie. Men heeft in deze kerk de uitgezochte gelegenheid de stijlvormen van het 18e-eeuwse rococo te vergelijken met een 19e-eeuwse interpretatie ervan.",
  "Part09_100Waverveen": "In 1870 leverde Flaes orgels aan drie verschillende Doopsgezinde Kerken: in Koog aan de Zaan (nog ter plekke), in Barsingerhorn (thans in Schagen) en te Kreil (thans in de Hervormde Kerk te Waverveen).\nAlle drie de orgels zijn in hun vormgeving vertegenwoordigers van het standaardtype van Flaes, maar dat te Koog valt op door zijn voor Flaes' werk vrij grote decoratieve rijkdom. De beide andere orgels, die bijna identiek zijn, vertonen weer een grotere soberheid, maar de tendens tot een rijkere decoratie is ook hier niet afwezig.\nDe bij Flaes gebruikelijke golfranken zijn ook hier weer te vinden. Zij hebben een plantaardig element in het midden dat herinnert aan een Franse lelie en iets doet denken aan dat in Koog, maar daarvan toch ook weer verschilt. De lotusachtige voetstukken ontbreken hier. In Koog hadden de ranken aan de pijpuiteinden in de velden geen centraal element; in Waverveen en ook in Schagen ziet men dat weer wel. Hier lijkt het wat op een toorts. De S-voluten onder in de velden hebben, evenals in Koog, een decoratie van afwisselend rozetjes en ovalen; het verschil in omvang tussen rozetten en ovalen is in Waverveen en Schagen echter veel groter. De decoratie van bloemenkruisen in de torenkappen en bovenlijsten die in Koog te zien is, is hier overgenomen, zij het in een wat grovere vorm. Voor de voor Flaes zo karakteristieke muziekinstrumententrofee was in de oorspronkelijke kerk kennelijk geen plaats. De hier aanwezige lier met begeleidende S-voluten is wel heel bescheiden uitgevallen. Op de zijtorens vlampotten van hetzelfde model als die in Schagen: zij hebben engelenkopjes bij wijze van handvat en aan de voorzijde een cartouche, door C-voluten geflankeerd. De middentoren heeft een console met omkrullend bladwerk, de zijtorens hebben consoles met de sinds Kwadijk door Flaes veelvuldig toegepaste gelobde decoratie.",
  "Part09_101AnnaPaulowna": "Een wel zeer sobere en strenge orgelkas. De neoclassicistische blokvorm in optima forma. De frontopbouw is zeer strak. Twee velden met recht labiumverloop en twee lager aanzettende zijtorens van gelijke hoogte als de velden. De decoratie is uiterst terughoudend. De stijlen in de velden hebben een zeer simpel kapiteel, terwijl aan de pijpuiteinden in velden en torens een rondboogfriesje is te zien. Blinderingen aan de pijpvoeten ontbreken. Het geheel past uitstekend in de eveneens sobere kerk.",
  "Part09_102Akkrum": "Wederom een orgel met een front van het model Britswerd, dat wil zeggen met een ronde middentoren van vijf pijpen met vlakke tweedelige torenvelden, holle ongedeelde tussenvelden met verhoogde frontstokken, en ronde zijtorens van vijf pijpen.\nEvenals bij het ongeveer even oude orgel in Noordgouwe zijn de lijsten onder de verhoogde frontstokken en tussen de etages van de torenvelden versierd met diamantkoppen.\nHet snijwerk is sterk verwant aan dat te Hauwert, maar sierlijker en tegelijkertijd plastischer. Men kan dit goed zien aan de blinderingen onder in de middentoren. Ook hier twee S-ranken, waarin een voluut is opgenomen; zij komen in het midden bij elkaar bij een plantaardig aandoende cartouche. In Hauwert zijn de vormen vrij dun en zelfs wat metalig, in Akkrum vol en rijk. De vormen aan de pijpvoeten in de zijtorens zijn verwant, maar in zekere zin in vergelijking met de middentoren omgedraaid. Het snijwerk in de velden is grotendeels gelijk aan dat te Hauwert, met uitzondering van dat bij de tussenlijsten in de torenvelden. De S-rank boven de lijst lijkt op de versiering in Hauwert onder de lijst. Het snijwerk dat in Akkrum onder de lijst is aangebracht bestaat uit twee C-voluten met stevig bladwerk, zoals deze ook te zien zijn in Britswerd. De blinderingen boven in de zijtorens hebben met Hauwert geen gelijkenis. Men ziet in het midden een element dat enigszins doet denken aan een opgebonden korenschoof. Daaruit ontspringen twee C-voluten die zich naar het midden openen. Uit deze beide voluten komt een tweede, naar boven geopende voluut voort, die met haar vertakkingen de hoekpartij volledig opvult. Al dit snijwerk wekt enige associaties met snijwerk uit de vroege 18e eeuw. Van een uitgesproken inspiratie door het Lodewijk XIV is echter geen sprake.\nDe opzetstukken op de zijtorens, die zijn samengesteld uit scherp tegen elkaar geplaatste voluutvormen, zijn nauw verwant aan die in Hauwert. Ook het gecompliceerde samenstel van voluten, culminerend in een lier heeft daar zijn equivalent.\nDe vleugelstukken lijken ook op die in Hauwert, maar zij zijn rijker, al bereiken zij niet de rijkdom van de vergelijkbare vleugelstukken in de Lutherse Kerk te Leeuwarden. Men ziet eerst een S-rank, dan volgt een Spange die de overgang vormt tot een naar buiten gerond boogsegment, dat overgaat in een slakkenhuisvormige krul. Een buitengewoon charmant detail is het vogeltje dat binnen in deze krul het hoogste lied zingt.\n\nNiet gepubliceerde bron\nJan Jongepier, Rapport over het orgel in de Doopsgezinde Kerk te Akkrum. Leeuwarden, 1993.",
  "Part09_103AmsterdamMozes": "Om het frontontwerp van dit orgel goed te kunnen beoordelen moet men de forse zijvelden wegdenken. Deze dateren uit 1887 en maakten geen deel uit van het oorspronkelijke frontontwerp, waarvan de tekening bewaard is gebleven. Dit ontwerp is bij de uitvoering in hoofdzaak gevolgd.\nZoals bekend, is dit orgel mede totstandgekomen door adviezen van de Franse consul Charles-Marie Philbert, een goede vriend van Aristide Cavaill\u00e9-Coll. Diens invloed is in de dispositie en technische aanleg van het orgel duidelijk te bespeuren. Anders is dat met het uiterlijk. Dit past vrijwel geheel in de fronttradities van de Adema's.\nBij het front van het Mozes-orgel grijpen de Adema's andermaal terug op hun eersteling het orgel voor Sint Nicolaasga, thans in de Goede Herderkerk te Terneuzen (deel 1858-1865, 77-79). Wij zien in Amsterdam dus ook weer de karakteristieke velden met in de beneden-etage een boogvormige decoratie met doorbuigende benedenlijst en de korte, nagenoeg verschrompelde boven-etages, die bijna het handelsmerk van de Adema's waren geworden. Een niet onbelangrijk verschil met Terneuzen is dat de zijtorens lager aanzetten dan de middentoren en de tussenvelden, iets dat bij de Adema's verder niet voorkomt. Wel hebben zij, te beginnen met Valkkoog, regelmatig de middentoren lager laten aanzetten.\nDe grootste verschillen met Terneuzen zijn echter te vinden in de middenpartij. De middentoren werd gedeeld, met in zijn benedendeel zeven pijpen en boven negen. Verder werd de toren voorzien van eveneens gedeelde zijvelden. Dergelijke torenvelden werden in deze tijd veelvuldig toegepast door de firma Van Dam en het is zeker denkbaar dat de Adema's zich hier door hun Friese collega's hebben laten inspireren. Er is echter een belangrijk verschil met de werkwijze van Van Dam; deze voert de torenvelden altijd vlak uit, terwijl zij bij het Mozes-orgel bol zijn. Hoe kunnen de Adema's daartoe gekomen zijn? Men vindt torens met bolle velden in de Nederlandse orgelbouw slechts sporadisch. Het instrument in de Grote Kerk te Zaltbommel vertoont iets vergelijkbaars, maar het lijkt niet aannemelijk dat \u00e9\u00e9n van de gebroeders Adema dat gekend heeft. Zou hier sprake kunnen zijn van invloed van Philbert? In de Franse orgelbouw komen dergelijke tourelles trilob\u00e9es wel voor, zij het niet al te vaak en vrijwel zeker niet bij Cavaill\u00e9-Coll.\nDe afscheiding tussen de etages van de toren is nogal nadrukkelijk: de beneden-etage eindigt met een brede gladde lijst, waarboven een lijst die de overgang vormt naar de iets smallere onderlijst van de bovenetage. De zijvelden van de benedenetage zetten hoger aan dan de middentoren zelf, terwijl bij de bovenetage de zijvelden juist lager zijn dan de middentoren. Het hoogteverschil wordt in beide gevallen door beeldhouwwerk opgevuld. De verschillende lijstwerken in de middentoren corresponderen nergens met de opbouw van de rest van het orgel. Daardoor werkt de middentoren in het geheel enigszins als een Fremdk\u00f6rper. In het bijzonder de aansluiting tussen de boventoren en de bovenste tussenvelden, die toch al niet al te goed zijn geproportioneerd, is niet in ieder opzicht gelukkig. Voor het in 1874 gebouwde orgel in de Hervormde Kerk te Oudkarspel, dat in 1969 door brand werd verwoest, hebben de Adema's een verwant front vervaardigd. Daar werd echter afgezien van de deling van de middentoren. Daardoor en door enige andere verschillen had dit orgel veel betere verhoudingen.\nIn de reeds eerder genoemde ontwerptekening is de decoratie betrekkelijk globaal aangegeven. De uitgevoerde ornamentiek stemt daarmee slechts in hoofdlijnen overeen. Opvallend zijn, zoals bij meerdere Adema-orgels uit dezelfde tijd, de vrijwel onversierde kappen. Op de ontwerptekening is een curieuze alternatieve torenbekroning te zien, namelijk een tussen de hoekstijlen van de torenkappen geplaatst torentje met koepelvormige afdekking en rondbogige openingen met pijpen. Het zal wel niet de bedoeling zijn geweest deze tot klinken te brengen. Het is een wat bizar geheel, waarvan men niet behoeft te betreuren dat het onuitgevoerd is gebleven.\nIn afwijking van andere Adema-orgels uit dezelfde tijd zijn hier ook blinderingen aan de pijpvoeten aangebracht. In het middendeel van de eerste etage van de middentoren ziet men in beide hoeken gesplitste bladranken, die elkaar in het midden bij een krul ontmoeten. Het snijwerk aan de pijpvoeten in de tweede etage heeft ongeveer dezelfde opbouw, maar is iets eenvoudiger. Ook de bovenblinderingen van de zijtorens vertonen verwante vormen. In de torenvelden van de middentoren ziet men verschillende varianten van gesplitste ranken en S-ranken. Weelderig is het snijwerk aan de pijpuiteinden in de benedenmiddentoren: in de hoeken ziet men een rank waaruit een stengel voortkomt die in het midden door een daar aangebrachte bladkrul is gestoken. In de hoeken zijn nog merkwaardige gelede elementen te zien, die aan hoorns van overvloed doen denken. Boven in de bovenetage van de middentoren is een wat onsamenhangend geheel van bladranken aangebracht.\nDe bogen boven de beneden tussenvelden zijn opgevuld met een eveneens wat onsamenhangende vegetatieve decoratie. Onder de doorbuigende onderlijst van deze bogen ziet men nog eenvoudig bladwerk. De boogzwikken zijn, zoals bij de meeste 'nakomelingen' van Sint Nicolaasga/Terneuzen voorzien van rozetten.\nDe decoratie van de bovenvelden is tamelijk gecompliceerd. Wij beginnen bovenaan. Vanaf de zijstijlen van de middentoren loopt een planten- en bloemslinger naar beneden die zich op de horizontale bovenlijst van de velden neervleit. De bovenblinderingen van de bovenvelden bestaat uit twee gedeelten: een breed fries met weelderige plantmotieven en een cartouche met initialen: links VO en rechts CA. Onder dit fries is een zware boogvormige bladdecoratie aangebracht. Noch dit fries, noch de boogvormige versiering eronder zijn op de ontwerptekening te zien. Daar worden de bovenvelden alleen vrij zwak afgesloten door een plantenslinger, zoals men dat bij de Adema's in deze tijd vaker ziet. Op een foto uit 1871 vertoont de decoratie van de velden meer overeenkomsten met de ontwerptekening. De bovenvelden hebben hun huidige vorm pas gekregen bij de vergroting van 1887. Dat zou de enige tijd geleden geuite veronderstelling dat de hiervoor vermelde initialen VO en CA staan voor Van Ogtrop en Caramelli, belangrijke geldschieters voor de vergroting, kunnen versterken. De decoratie aan de pijpvoeten met haar eenvoudige golfranken stemt weer overeen met de ontwerptekening. Op deze tekening zijn geen vleugelstukken getekend. Blijkens een foto uit 1871 werden zij bij de uitvoering echter wel aangebracht. Zij waren tamelijk bescheiden van omvang en bevatten waarschijnlijk plantenmotieven en muziekinstrumenten. Misschien waren zij van een ouder orgel afkomstig. Bij de vergroting van 1887 zijn zij verwijderd.\nOnder de brede middentoren is een soffiet-achtige console aangebracht met daarin het wapen van de Franciscanerorde, die toen de kerk bediende. De consoles van de zijtorens zijn gedecoreerd met eenvoudig omkrullend bladwerk. In de daarboven aangebrachte lijst bevinden zich rozetten.\nOp verschillende plaatsen zijn beelden aangebracht. Ter weerszijden van de onderkas houden twee bijna levensgrote, als hermen uitgevoerde engelen de wacht. Zij zijn afkomstig uit de oude schuilkerk en droegen daar oorspronkelijk het gewelf van het priesterkoor. Twee andere engelen-hermen zijn onder de tussenvelden aangebracht. Zij stammen vermoedelijk ook uit de schuilkerk, maar waar zij zich bevonden hebben is niet bekend. Datzelfde geldt ook voor de putti onder de velden van de middentoren. De putti boven deze velden daarentegen zijn herkenbaar op een gravure van het interieur van de schuilkerk; zij maakten deel uit van een zijaltaar. Zij houden beiden een lint vast waaraan een bloemenslinger is bevestigd. De reeds genoemde plantenslinger langs de zijstijlen van de middentoren sluit daar enigszins bij aan. Op de zijdeuren in de onderkas bevinden zich twee reli\u00ebfs, links met David, rechts met Caecilia.\nIn 1887 werd het orgel vergroot met twee vlakke zijvelden die op de galerijen naast de kas een plaats kregen. De aansluiting bij het bestaande werk is tamelijk willekeurig. De aansluiting bij de schippijlers wordt door twee ajour opengewerkte panelen bewerkstelligd. Vreemd is dat aan de pijpvoeten alleen snijwerk in de hoeken is aangebracht, eenvoudig rankwerk, terwijl men in het midden tegen de pijpstokken en sleepuiteinden moet aankijken. De ornamentiek aan de pijpuiteinden daarentegen is zeer rijk. De velden worden boogvormig afgesloten. In deze bogen is een reusachtige, even omkrullende C-voluut aangebracht, waarbinnen in de hoeken sterk geabstraheerde bloemen zijn te zien. In het midden twee trompetachtige bloemen, die elk uit een omkrullend rozet voortkomen en door een koord bijeen worden gehouden. Boven deze bogen zijn opzetstukken aangebracht die met hun inzwenkende bovenlijsten herinneren aan een Amsterdamse halsgevel. Het middendeel is horizontaal in twee\u00ebn gedeeld; in het benedendeel is het, gezien het verloop van de werkzaamheden wat optimistische, jaartal 1886 aangebracht en in het bovendeel een plantaardig motief.\nDe velden hebben geen onderkas. evenmin als de zijtorens van het middendeel; zij rusten op gietijzeren zuilen. Het orgel lijkt door dit alles wat in de lucht te hangen. Volgens de ontwerptekening hadden deze torens wel degelijk een onderbouw moeten krijgen. Het is denkbaar dat de huidige toestand van de torens is te danken aan de verbouwing van 1887.\nHet is met het Mozes-orgel een wat vreemde zaak. Bekijkt men het front slechts oppervlakkig, dan maakt het een zeer monumentale en overtuigende indruk. Bekijkt men het wat beter, dan ontdekt men dat een goed gevoel voor proporties niet de sterkste kant van de ontwerper was. Het snijwerk is hier en daar zeer rijk, maar vertoont op een aantal plaatsen (niet overal!) een gebrek aan samenhang. De paradox is nu dat, wanneer men met dit alles in het hoofd, het orgel weer in zijn grote lijnen bekijkt, in het kader van het monumentale kerkinterieur, men er toch weer voor valt. Het heeft het werk van de architect Suys werkelijk voltooid en is dan ook, ondanks alles, zeer overtuigend.",
  "Part09_104AmsterdamOosterkerk": "Op het eerste gezicht lijkt het front van dit orgel in het geheel niet op het werk van Van Oeckelen. De trapeziumvormige middentoren en de zeer brede vlakke tussenvelden wijzen inderdaad niet direct in de richting van de orgelmaker uit Harendermolen. Ook het timmerwerk van de kas wijkt af van dat van Van Oeckelen. Opvallend is ook de afwezigheid van vleugelstukken, die Van Oeckelen in deze tijd altijd toepaste. Verder kan nog worden gewezen op de vorm van de blinderingen van de middentoren en de benedenblinderingen van de zijtorens. En dan zijn daar nog de tootlijsten aan de pijpvoeten in de velden en de daarmee corresponderende boogjes aan de pijpuiteinden.\nVerscheidene elementen van de decoratie zijn echter wel kenmerkend voor Van Oeckelen; men lette op de gevlochten plantenslingers boven de tussenvelden, op de bovenblinderingen van de zijtorens en op de bloemkelken op de tussenlijsten in de velden.\nUit \u2018artikel 8\u2019 van het bestek blijkt dat 'de kast van het orgel naar de opgegeven teekening' zal worden gemaakt. Dat verklaart veel: Van Oeckelen heeft de kas dus niet zelf ontworpen en waarschijnlijk ook niet gemaakt, maar vermoedelijk wel voor een deel van de ornamentiek zijn vaste beeldsnijder aan het werk gezet.\nWie kan de kas dan hebben ontworpen? Er is een aannemelijke kandidaat. De Hervormde Gemeente van Amsterdam, in wier opdracht het orgel voor de Nieuwezijdskapel werd gebouwd, had namelijk een eigen architect in dienst, Pieter Johannes Hamer (1812-1887) die van 1839 tot 1879 voor de Hervormde Gemeente werkte. In die hoedanigheid verrichtte hij tal van werkzaamheden, waaronder het ontwerpen van orgelfronten. Men kan het orgel van de voormalige Eilandskerk (1844, thans in de Gereformeerde Kerk te Strijen, deel 1840-1849, 210-212) met grote waarschijnlijkheid aan hem toeschrijven, terwijl zijn auteurschap van de orgelkas voor de Noorderkerk vast staat (1849, deel 1840-1849, 356-359). Om te kunnen nagaan of Hamer ook bij het thans in de Oosterkerk aanwezig orgel was betrokken, is een vergelijking van dit instrument met de beide oudere orgels nuttig. Het Noorderkerkorgel levert op het eerste gezicht niets op, maar met het thans te Strijen aanwezige orgel is dat anders. Wat daar in de eerste plaats opvalt, is de uitzonderlijke breedte van de tussenvelden. Dat geeft beide orgels al een vergelijkbare visuele uitstraling, al is het Oosterkerkorgel veel strakker. Ook in de ornamentiek zijn echter overeenkomsten. Bij beide orgels vindt men in de velden aan de pijpvoeten tootlijsten en aan de pijpuiteinden daarmee corresponderende boogjes. In Strijen zijn deze iets rijker versierd, maar in beide gevallen zijn basiselementen van deze decoratie voorzien van kleine draperietjes. Vergelijkbare boogjes en lijsten vinden wij trouwens ook bij de tussenlijsten in de velden van het Noorderkerkorgel. De console onder de middentoren in Strijen is tweedelig. Een bovengedeelte met verticale plantaardige elementen en daaronder omkrullend bladwerk. Dezelfde tweedeling, zij het veel soberder uitgewerkt, vindt men bij de zijtorens in de Oosterkerk. In de basementen en kappen van de torens vindt men eierlijsten; deze vindt men in het comtemporaine werk van Van Oeckelen niet, maar wel in de Eilandskerk en de Noorderkerk. Er zijn nog meer Noorderkerkelementen in de Oosterkerk terug te vinden. Op de zijtorens zijn opzetstukken geplaatst, bestaande uit een aantal S-vormige consoles met een soort pinakel erop. Vergelijkbare elementen, maar zwaarder gedetailleerd vindt men als bekroningen op het Noorderkerkorgel.\nAl met al zijn er genoeg overeenkomsten tussen het orgel in de Oosterkerk en de beide andere Amsterdamse orgelkassen om een betrokkenheid van Hamer bij het Oosterkerkorgel aannemelijk te kunnen maken. Waarschijnlijk heeft hij het ontwerp gemaakt, dat vermoedelijk door een Amsterdamse timmerman is uitgevoerd, alles wel in overleg met Van Oeckelen. Dat diens beeldsnijder een vermoedelijk een groot deel van het snijwerk heeft uitgevoerd, werd reeds vermeld.\nNog enige bijzonderheden. Wat de redenen zijn geweest om de middentoren trapeziumvormig te maken, is niet duidelijk. Noch Hamer noch Van Oeckelen heeft dat verder ooit gedaan. De blinderingen onder in de zijtorens hebben de vorm van liggende C-voluten; de voluten in de hoeken zijn breder dan de beide frontaal geplaatste en ondersteunen nog een voluutje dat langs de zijstijlen van de torens omhoog klautert. In elk der frontvoluten is een driedelig blaadje aangebracht, terwijl zich onder elke krul een moeilijk te benoemen plantaardig motief bevindt. De benedenblindering van de middentoren bestaan uit drie stellen van gekoppelde S-voluten met een soort palmet in het midden. De console onder deze toren heeft de vorm van een grote druiper die met S-voluten is bevestigd en wordt begeleid door vier kleinere druipers, waartussen palmetten met S-ranken. Aan de pijpuiteinden in de middentoren zijn vier afhangende stijlen aangebracht, waartussen gekoppelde S-ranken van een iets ander model dan beneden, die tezamen een spitsboog vormen, wellicht een r\u00e9v\u00e9rence voor de gotische architectuur van de Nieuwezijdskapel? Een aardig detail nog: in de voetlijst van de middentoren ziet men ingekaste rozetten, geflankeerd door eveneens ingekaste rechthoeken. In de torenkap zijn dezelfde vormen te zien, maar dan opgelegd. Op de toren drie palmetten, geplaatst op gekoppelde S-ranken. Verder ziet men daar nog een eigenaardig torentje bekroond door een pinakel.\nAl met al is hier een monumentaal orgelfront tot stand gekomen. Afgezien van een enkel detail in het Groningse Noordwijk, heeft Van Oeckelen zich niet door dit frontconcept laten be\u00efnvloeden; hij is verder zijn eigen weg gegaan.",
  "Part09_105Bleiswijk": "Een orgelfront van een tamelijk gebruikelijke opzet met drie ronde torens en vlakke gedeelde tussenvelden met tegengesteld labiumverloop. De onderkas vertoont ten opzichte van de bovenkas een bescheiden insnoering.\nDe decoratie is betrekkelijk sober en hier en daar wat grof van uitvoering. Wie dit snijwerk heeft gemaakt, is niet uit te maken. Dat Louis Veneman, die veel voor Ypma heeft gewerkt, hier de hand in heeft gehad, kan men op grond van vergelijking met diens orgelkassen in Westwoud en 't Veld gevoeglijk uitsluiten. De trant van de Gebroeders Goossens is eveneens verschillend.\nDe consoles onder de torens vertonen vlezig bladwerk; bij de middentoren is daarbinnen een cartouche aangebracht met de letters SF. De benedenblinderingen in de torens bestaan uit S-voluten met krul die elkaar in het midden ontmoeten bij een door twee C-voluten gevormde cartouche. Op de hoeken is een ornament te zien dat men het best kan opvatten als een bescheiden druiventros. De bovenblinderingen vertonen dezelfde vormen, maar dan omgekeerd. In de torenkappen vinden wij dan weer dezelfde cartouche als in de torenblinderingen, maar dan begeleid door wat soberder voluutwerk.\nHet snijwerk aan de pijpvoeten in de benedenvelden heeft de vorm van een in twee\u00ebn gesplitste rank, waaruit ook weer het al eerder gesignaleerde mini-druiventrosje voortkomt.\nDe etages van de velden worden gescheiden door schuin geplaatste lijsten, omzoomd door golfranken. De velden worden aan de bovenzijde afgesloten door een smalle lijst in de vorm van een C-voluut, omkaderd door rijk snijwerk. Aan de onderzijde heeft dat de vorm van een zich vertakkende S-rank, aan de bovenzijde van rijke bloemenslingers.\nOp de middentoren is het brandend hart van Christus voorgesteld met een anker en een toorts, en bekroond door een kruis. Op de zijtorens opzetstukken, gevormd uit twee naar elkaar geopende C-voluten, waarbij de binnenste voluut uitloopt in een krul wat een asymmetrisch rococo-achtig effect teweeg brengt.\nDe vleugelstukken hebben de vorm van een golvende bladrank met in de grote krul beneden muziekinstrumenten, links een viool, rechts een traverso en een schalmei.",
  "Part09_106Bleskensgraaf": "Dit orgel was oorspronkelijk bestemd voor de Hervormde Kerk te Grosthuizen, een neorenaissance zaalkerk uit 1870. Na de sloop van de kerk werden orgelkas en instrument gescheiden. De orgelkas werd in gewijzigde staat opgesteld in Bleskensgraaf.\nDe oorspronkelijke vorm van deze orgelkas is het uitgangspunt van de beschrijving. In 1871 bouwt Flaes kort na elkaar een drietal orgels, met grote onderlinge overeenkomsten, waarin hij afwijkt van zijn standaardfront. Het betreft de instrumenten in Grosthuizen, Zonnemaire en Schellinkhout. Het oudste is dat in Grosthuizen. Het meest opvallende verschil met het standaardfront is het gebruik van gedeelde tussenvelden, die bij hem altijd een lichte holling vertonen en een parallelle naar het midden aflopende labiumlijn. Verder zetten torens en velden op gelijke hoogte aan, terwijl bij het standaardfront de middentoren hoger aanzet dan de rest.\nWanneer men dit orgelfront vergelijkt met de oudere Flaes-fronten met gedeelde tussenvelden, met name met die van de instrumenten in de Hervormde kerken te Wormer (1865), Oud-Loosdrecht (1867) en Heerjansdam (1869), dan valt vooral een grotere breedtewerking op, die aan het instrument iets gezetens, iets welgedaans geeft.\nDe scherpe decoratie die de drie oudere orgels kenmerkt, heeft hier plaats gemaakt voor veel rondere vormen, wat ook bij het wat gezeten karakter past.\nDe detaillering is verwant aan die van het standaardtype en vertoont een wat complex geheel van golfranken, maar wijkt daarvan toch in een belangrijk aspect af. Bij het standaardtype ziet men, afgezien van de benedenblinderingen van de velden, brede gesneden banden van gelijke hoogte. Hier volgen de ornamentvormen de labiumlijnen, zoals bij de torens, of gaan daar juist tegenin, zoals bij de velden. De scheiding tussen de etages van de tussenvelden wordt, evenals te Wormer en Oud-Loosdrecht, gevormd door een smalle lijst, omkaderd met bladwerk dat bij elkaar een liggende V vormt, dit keer met de punt van de V bij de zijtorens, dit laatste precies andersom als bij de beide oudere instrumenten en de twee verwante jongere orgels te Schellinkhout en Zonnemaire.\nAan de pijpvoeten in de middentoren ziet men tamelijk rijke golfranken, die in de hoeken beginnen met een C-rank, waarop een speels blaadje is te zien. In het midden komen zij samen bij twee naar beneden geopende krullen. De vormen in de zijtorens en in de velden zijn verwant, maar iets minder rijk. In de zijtorens ziet men in de hoeken eerst een C-rank, waaruit een vertakte S-rank voortkomt; in het midden treffen deze ranken elkaar bij een simpel scheidend element.\nDe vormen van de bovenlijsten zijn verwant aan die in Oud-Loosdrecht: een ingezwenkte lijn met twee knikken.\nOp de middentoren een muziekinstrumententrofee met minder instrumenten dan bij Flaes tot dusverre gebruikelijk, namelijk alleen een lier, geflankeerd door een viool en een gitaar, maar wel aangevuld met een lauwerkrans en een wijzerplaat. Op de zijtorens niet de gebruikelijke vlampotten of vazen, maar twee staande bazuin blazende engelen. Men zou kunnen menen dat deze niet van Flaes afkomstig zijn, maar deze veronderstelling verliest aan waarschijnlijkheid als wij precies dezelfde engelen zien op het door Flaes twee jaar later gebouwde orgel in het niet ver van Grosthuizen verwijderde Schellinkhout. De consoles onder de torens hebben alle drie de vorm van omkrullend bladwerk.\nBij de verplaatsing naar Bleskensgraaf heeft men het Flaes-front met weinig respect behandeld. In de eerste plaats werd dit typische balustrade-orgel voorzien van een hoge ingesnoerde onderkas, die de proporties radicaal veranderde. Verder kregen de tussenvelden een geheel andere indeling. In plaats van frontpijpen met parallelle labia, kwamen er nu met een tegengesteld labiumverloop. Voorts werden de afscheidingen tussen de etages van de velden nu aflopend naar het midden in plaats van horizontaal. Waarschijnlijk werd daar ook nieuw snijwerk aangebracht. Ronduit bizar is wat men heeft gedaan met de bovenlijsten van de velden. Deze werden zonder enige aanwijsbare noodzaak omgedraaid, waardoor het snijwerk wat hulpeloos in de lucht steekt. De bekroningen op de torens zijn nog aanwezig, terwijl ook de consoles onder de torens authentiek zijn. Zo te zien is ook het meeste oude snijwerk nog aanwezig. Men zou het Flaes-front daarom zonder al te grote problemen in zijn oorspronkelijke vorm kunnen herstellen.",
  "Part09_107Echten": "Bij dit orgel grijpt Van Dam weer eens terug op het fronttype van de Doopsgezinde Kerk te Joure uit 1858 (deel 1858-1865, 46-48). Het gaat daarbij om een frontopbouw met een middenveld van zeven pijpen met gedeelde torenvelden, en brede zijvelden met een S-vormig profiel. Dit model was voor het laatst toegepast in 1866 in Nijehaske. Dit orgel verschilde echter in belangrijke mate van zijn prototype. In Joure waren middenveld en torenvelden verenigd tot \u00e9\u00e9n flauw gebogen middenpartij. Zo werd het ook gedaan in het naar Joure gemodelleerde orgel in Lippenhuizen uit 1859 (deel 1858-1865, 95-96). In Nijehaske echter hernam de middentoren zijn rechten en werden de torenvelden vlak uitgevoerd. In Echten grijpt de orgelmaker evenwel terug op het prototype in Joure en worden middenveld en torenvelden opnieuw tot een vloeiende middenpartij verenigd. Dat het orgel in Echten toch een andere indruk maakt dan het prototype, vindt zijn oorzaak in de afwijkende proporties. Het orgel in Echten is gedrongener van opbouw dan dat te Joure.\nHet is vooral de decoratie die dit orgel zijn feestelijk karakter geeft. In de torenvelden zijn de vormen nog vrij sober; S-voluten aan de pijpvoeten en hangende C-voluten aan de pijpuiteinden. Rijker al zijn de blinderingen onder in het middenveld: S-ranken met geschulpte krullen aan de buitenzijde, omrankt door bladwerk en bloemen. Weelderiger nog is het snijwerk aan de pijpvoeten in de zijvelden: een golfrank, op subtiele wijze omarmd door bladwerk, of moet men zeggen omspoeld door zeeschuim. De vormen zijn niet uitgesproken rococo, maar de associatie dringt zich onweerstaanbaar op. Bij de oudere Van Dam-orgels is, hoe rijk de decoratie ook mag zijn, de afsluiting van de velden altijd een geprononceerde lijst, vrijwel altijd in voluutvorm, gelardeerd met bladwerk. Ook hier is nog een lijst herkenbaar, maar met moeite: zozeer wordt zij door weelderig bladwerk omgeven. Hoogtepunt is wel het snijwerk boven in het middenveld: in het midden een fantastische bloemfiguur, die in de verte lijkt op een Franse lelie, en voortkomt uit twee naar boven geopende C-voluten. Deze gaan op hun beurt in de hoeken weer over in naar binnen toe geopende voluten van hetzelfde model, alles gelardeerd met gestileerd bladwerk of schuimwerk, zo men wil. Joyeus zijn de vleugelstukken: sierlijke ranken gaan over in geschulpte krullen met druiventrossen en bloemen. Hier was werkelijk een virtuoos aan het werk. De kleuren van het snijwerk zijn wit en goud; zij lopend op ongeveer dezlfde manier door elkaar als bij het iets oudere orgel in de Hervormde Kerk te Blija. Op de zijstijlen dezelfde asymmetrische vazen als wij aantroffen in Leeuwarden, Lutherse Kerk en Tjalleberd. Het opzetstuk op de middenpartij is van de weeromstuit vrij sober: twee geschulpte C-voluten flankeren een gestileerde bloem.\nZoals men hier kan zien, heeft Van Dams beeldsnijder zich in de Lodewijk XIV vormen verdiept en zijn eigen 18e eeuw geschapen. Het orgelfront van Echten is in zijn decoratieve rijkdom en fantasie een hoogtepunt in het oeuvre van het huis Van Dam.",
  "Part09_108Guttecoven": "Dit orgel werd in 1966 op barbaarse wijze gemoderniseerd. Alleen de onderkas behield haar oorspronkelijke gedaante. Waarschijnlijk had het front ongeveer dezelfde opbouw als het orgel in de St-Hippolytus te Viversel (Belgisch Limburg). De vlakke middentoren daar eindigt in een kielboog met voluten omgeven. De eveneens vlakke zijtorens worden bekroond door wimbergen met pinakels.\nBij de verbouwing van 1966 werden torens en tussenvelden gereduceerd tot het model van sigarenkisten.",
  "Part09_109Hoogeloon": "Een eenvoudig neogotisch front met een driedelige opbouw. Het omvat een driezijdige middentoren en twee vlakke zijvelden met verhoogde frontstokken. De onderkas vertoont een lichte insnoering.\nDe decoratie is betrekkelijk sober. Blinderingen aan de pijpvoeten ontbreken. De middentoren heeft als blindering een tootboog. Het gesloten gedeelte is voorzien van spitsboogjes. De toren wordt bekroond door een brede driezijdige lijst met vierpasopeningen en een spits met hogels, pinakels en een kruisbloem. Onder de toren een eenvoudige console van een inzwenkend model, geleed door ribben die uitlopen in een even omkrullend blad.\nDe velden worden aan de bovenzijde afgesloten door opengewerkte wimbergen met een rozet met vierpas en twee sferische driehoeken. Een kruisbloem bekroont het rozet. Opvallend zijn de brede zijstijlen; in hun benedengedeelte bevatten zij staande beelden bekroond door baldakijns. Het linker beeld stelt Ambrosius voor, het rechter Gregorius, zodat de beide patronen van de kerkzang van de katholieke kerk hier over de muziekbeoefening waken. In het bovendeel een spitsboognis. De brede stijlen krijgen nog een extra visueel accent doordat zij elk worden bekroond door twee pinakels op de hoeken.\nDe onderkas, die door een lijst in twee etages wordt onderverdeeld, vertoont in het benedendeel rechthoekige panelen en bovenin spitsboognissen.",
  "Part09_110Kortenhoef": "Een voorbeeld van een kleinschalige toepassing van Knipscheers standaardtype uit deze tijd. Een ronde middentoren, vlakke gedeelde tussenvelden met schuine tussenlijsten en ronde zijtorens.\nDe blinderingen zijn van het voor Knipscheer gebruikelijke model. Aan de pijpvoeten in de toren twee op een S-rank gebaseerde elementen die elkaar in het midden met twee naar beneden geopende krullen ontmoeten. Het snijwerk boven in de torens is ongeveer het omgekeerde  daarvan. Aan de pijpvoeten in de benedenvelden eenvoudige golfranken. Tussen de velden smalle schuin geplaatste lijsten, omraamd door gekoppelde langgerekte S-ranken. Boven de velden eenvoudige golfranken. De consoles zijn voorzien van sterk gestileerde spitse bladeren, zoals die ook voorkomen in Hippolytushoef. De vleugelstukken zijn van het door Knipscheer in deze tijd vrijwel altijd toegepaste model: forse S-krullen, aan de bovenzijde afgesloten door brede lijsten met rankwerk erboven. Op de torens niet de voor Knipscheer gebruikelijke beeldentrits van David en twee bazuin blazende engelen, maar drie bazuin blazende engelen van een geheel ander type dan de gebruikelijke huisengelen van deze orgelmaker.",
  "Part09_111Leusden": "Een middelgrote toepassing van Knipscheers standaardtype uit deze tijd. Het orgel bevat een ronde middentoren, vlakke gedeelde tussenvelden met schuine tussenlijsten en ronde zijtorens.\nDe blinderingen zijn van het voor Knipscheer gebruikelijke model. Aan de pijpvoeten in de torens twee op een S-rank gebaseerde elementen die elkaar in het midden met twee naar beneden geopende krullen ontmoeten. Het snijwerk boven in de torens bestaat uit twee voluutvormen in de hoeken die elkaar in het midden bij twee naar boven geopende krullen ontmoeten. Aan de pijpvoeten in de benedenvelden eenvoudige golfranken. Tussen de velden smalle schuin geplaatste lijsten, omraamd door gekoppelde langgerekte S-ranken. De tussenvelden worden aan de bovenzijde afgesloten door eenvoudige golfranken. De consoles zijn voorzien van de in deze tijd door Knipscheer veelvuldig toegepaste gestileerde spitse bladeren. De vleugelstukken zijn van het door Knipscheer in deze tijd vrijwel altijd toegepaste model: forse S-krullen, aan de bovenzijde afgesloten door brede lijsten met rankwerk erboven. Op de torens de voor Knipscheer gebruikelijke beeldentrits van David en twee bazuin blazende engelen.",
  "Part09_112Noordgouwe": "Een voorbeeld van het fronttype Britswerd, bestaande uit een ronde middentoren, met gedeelde vlakke torenvelden, ongedeelde holle tussenvelden met verhoogde pijpstokken, en ronde zijtorens. Een verschil met Britswerd heeft betrekking op het labiumverloop in de torenvelden. Dit is hier precies omgekeerd, in de benedenvelden naar het midden aflopend en in de bovenvelden naar het midden oplopend. Opmerkelijk is dat de panelen onder de frontstokken en de tussenlijsten in de torenvelden weer zijn versierd met diamantkoppen, een decoratie die bij orgels van het type Britswerd tot nog toe niet was toegepast.\nHet snijwerk bestaat uit twee elementen: een grondpatroon, gevormd door met openingen gedecoreerde voluten en het scherpe bladwerk dat zich daar omheen slingert. Onder in de middentoren ziet men een tweetal S-voluten die in het midden omkrullen en elkaar bij een gestileerd plantaardig element ontmoeten. Deze voluten worden door bladwerk omraamd. In de torenvelden vindt men eveneens S-voluten die door bladwerk worden omgeven. Ook onder in de tussenvelden treffen wij dergelijke S-voluten aan, nu niet alleen gedecoreerd met rankwerk, maar ook met een enkele bloem. Bloemen vindt men ook aan de pijpvoeten in de zijtorens, waar zij ook weer deel uitmaken van plantvormen die een S-voluut omhullen. Wij gaan naar boven. Aan de pijpuiteinden in de zijtorens zien wij twee C-voluten, ook weer door bladwerk omgeven. Het bladwerk is hier echter rijker en vertoont zelf ook weer voluutvormen. In het midden is een ornament aangebracht, dat doet denken aan een omgedraaide Franse lelie. Boven de tussenvelden is een lange S-voluut te zien, waaronder zich drie verschillende voluut-elementen ophouden. Boven in de middentoren tenslotte ziet men een tweetal S-voluten die in het midden bij een bloemachtig motief tezamen komen en door voluutranken met bloemen worden omzoomd.\nDe middentoren wordt bekroond door een opzetstuk, waarin een rijzende zon, omringd door een slang die zich zelf in de staart bijt, een symbool voor de eeuwigheid. Vergelijk Longerhouw en Heerenveen-De Fok. Het maakt een wat incomplete indruk en inderdaad: een vergelijking met het bijna identieke orgel in De Fok laat zien dat zich oorspronkelijk aan weerszijden ervan twee forse S-voluten moeten hebben bevonden. De opzetstukken op de zijtorens bestaan uit gekrulde C-voluten, waartussen een uitbundig plantaardig element is aangebracht.\nRijk zijn de vleugelstukken. Ook hier weer de grondvorm van voluten: een hoekige S-voluut en een C-voluut daaronder, alles omgeven met rijk spits bladwerk, dat sterk omkrult en hier en daar associaties wekt met rococo schuim. De consoles onder de torens zijn betrekkelijk sober.",
  "Part09_113Noordwijk": "Een bescheiden versie van het eenvoudige vijfdelige fronttype dat Van Oeckelen voor het eerst toepaste in Tolbert. Door de geringe beschikbare hoogte is de uitwerking veel gedrongener dan bij genoemd orgel in Tolbert en het daaraan verwante instrument in Kolderveen. Anders dan in Tolbert hebben alledrie de ronde torens zeven pijpen. Het labiumverloop in de velden wijkt van de beide andere orgels iets af. De bijna horizontale labiumlijn in de bovenvelden is ook in Tolbert te vinden. De naar buiten aflopende labiumlijn in de benedenvelden heeft in Tolbert en Kolderveen geen parallel. De tussenlijsten volgen het verloop van de benedenlabia.\nOp de stijlen ziet men de vertrouwde opgelegde lijsten met driepasboogjes aan de uiteinden. Ook de tussenlijsten tussen de velden, met hun liggend bloemmotief, zijn van een vertrouwd model. Boven dze lijsten ziet men sobere golfranken. Eronder, aan de pijpuiteinden in de benedenvelden zijn kleine boogjes aangebracht, ongetwijfeld een ontlening aan het orgel dat Van Oeckelen in hetzelfde jaar, waarschijnlijk tezamen met de architect P.J. Hamer, maakte voor de Nieuwezijdskapel in Amsterdam en dat zich thans in de Oosterkerk aldaar bevindt.\nHet verdere snijwerk is over het algemeen wat grof uitgevallen. Aan de pijpvoeten in de rechter zijtoren ziet men eenvoudige golfranken. Het snijwerk onder aan de middentoren, dat ongeveer dezelfde vorm moet hebben gehad, is grotendeels verdwenen. Heel vreemd is het echter dat de linker zijtoren aan de pijpvoeten is voorzien van bladtak blinderingen, vergelijkbaar met het snijwerk onder in de benedenvelden. Kan dergelijke asymmetrie oorspronkelijk zijn? Aan de pijpvoeten in de velden zijn bladtakken aangebracht. De bovenvelden worden, zoals bijna altijd bij Van Oeckelen, afgesloten door gevlochten plantenslingers. Aan de pijpuiteinden in de middentoren grof en wat ongestructureerd bladwerk, met in het midden weer eens het bekende Van Oeckelen motief van twee krullen met een vleermuisachtig element ertussen. De blinderingen boven in de zijtorens vertonen golfranken met twee gekoppelde C-voluten in het midden. Op de torens zijn gedrongen zuilschachten aangebracht. Blijkens de bewaard gebleven ontwerptekening hadden daarop muziekinstrumenten een plaats moeten krijgen. Bij de middentoren bevindt zich daarop een zonneklok. De vleugelstukken lijken op een vioolsleutel en lopen langs de borstwering door. Opvallend is dat onder de torens geen snijwerk is aangebracht. Een zeer sober orgel dus, dat juist daardoor uitstekend past in de eveneens sobere kerk.",
  "Part09_114Oenkerk": "Een orgel van Petrus van Oeckelen met een eenvoudig vijfdelig front, zoals hij dat voor het eerst had toegepast in 1867 in Tolbert. Ook hier drie ronde torens, hier met elk zeven pijpen, en gedeelde even geholde tussenvelden. Het onderscheidt zich door zijn grote rijzigheid. Opvallend is dat de bovenvelden veel hoger zijn dan de benedenvelden, wat een geheel ander beeld geeft dan de andere Van Oeckelen-orgels van dit model. De velden hebben een consequent doorgevoerd tegengesteld labiumverloop, met iets gebogen lijnvoering.\nDe decoratie is sierlijk en voornaam. Opvallend is dat het vegetatieve karakter weer sterk naar voren komt. Onder in de middentoren ziet men de in deze tijd gebruikelijke golfranken, maar verder ziet men aan de pijpvoeten overal twijgen met kleine blaadjes, een element dat eerder in de 19e eeuw gebruikelijker was. Ook bij de tussenlijsten in de velden ziet men dergelijke twijgen. Op de lijsten weer de bij Van Oeckelen gebruikelijke liggende bloemkelken met rozet in het midden. De gevlochten bloemenslingers die de bovenvelden afsluiten behoren eveneens tot Van Oeckelens standaard-repertoire. Het is vooral in de bovenblinderingen in de torens dat de plantengroei zijn rechten herneemt: ruig bladwerk slingert zich over de pijpuiteinden, waarbij in het midden twee gekoppelde C-voluten de wildgroei pogen tegen te gaan.\nOpvallend sierlijk zijn de profielen van de voetlijsten van de torens, elegant, maar toch iets minder verfijnd, ook die van de torenkappen. Niet gebruikelijk voor Van Oeckelen zijn de bekroningen van de torens: sierlijke vazen met bladwerk en engelenkopjes op de zijtorens en een knielende koning David met harp op de middentoren. De vleugelstukken zijn driedelig: een kleine S-rank bovenaan, dan een grotere S-rank met rozet en ten slotte langs de balustrade een bescheiden C-voluut. Onder de torens het voor Van Oeckelen gebruikelijke vlakke snijwerk.",
  "Part09_115Oudeschoot": "Een orgel met een vijfdelig front van een model dat Hardorff vaker had toegepast, het laatst in 1865 in Elahuizen (deel 1858-1865, 350-352). Beide orgels hebben drie ronde torens, met elk zeven pijpen en vlakke gedeelde tussenvelden met parallel labiumverloop.  Het instrument in Oudeschoot maakt echter een bredere indruk.\nZoals vaak bij Hardorff is de decoratie aan de pijpvoeten bescheiden. De vormen van de hier aangebrachte golfranken herinneren aan Elahuizen, maar zijn wat grover. In de buitenhoeken van de benedenvelden valt de kelkvorm op die ook in Ysbrechtum zo prominent aanwezig is. Opmerkelijk is de scheiding tussen de etages van de velden, een pijlvormig geheel met krullen en eikenblad; het herinnert in de verte aan de stiepeltekens van boerderijen. De velden worden aan de bovenzijde niet meer door een bloemenrank afgesloten, zoals te Elahuizen, maar door de bij Hardorff in deze tijd gebruikelijke gesloten inzwenkende lijst. Daaronder ziet men een golfrank en erop ook weer het inmiddels vertrouwde eenzame rankje. In de torens zijn bloemenslingers met abstract bladwerk ertussen aangebracht. Op de middentoren een lier, gevormd uit twee zwanenkoppen. Met hun snavels houden zij een slinger vast waaraan merkwaardige niet te defini\u00ebren ornamenten zijn opgehangen. Op de zijtorens opzetstukken, bestaande uit twee gekoppelde C-voluten met een plantaardig motief in het midden. De vleugelstukken bestaan uit S-ranken. Bij een verplaatsing van het orgel binnen de kerk kreeg de gaanderij een nieuwe, te lage balustrade, waardoor de vleugelstukken wat vreemd in de lucht zijn komen te hangen. De consoles onder de torens met bladelementen en druiventrossen zijn wat minder vlak dan die in Elahuizen.",
  "Part09_116SintAnnaterMuiden": "Dit orgel is bijna een dubbelganger van dat te Kortenhoef. Het bevat een ronde middentoren, vlakke gedeelde tussenvelden met schuine tussenlijsten en ronde zijtorens.\nDe blinderingen zijn van het voor Knipscheer gebruikelijke model. Aan de pijpvoeten in de torens twee op een S-rank gebaseerde elementen die elkaar in het midden met twee naar beneden geopende krullen ontmoeten. Het snijwerk boven in de torens bestaat uit twee voluutvormen in de hoeken die elkaar in het midden bij twee naar boven geopende krullen ontmoeten. Aan de pijpvoeten in de benedenvelden eenvoudige golfranken. Tussen de velden smalle schuin geplaatste lijsten, omraamd door gekoppelde langgerekte S-ranken. De tussenvelden worden aan de bovenzijde afgesloten door eenvoudige golfranken. De consoles zijn voorzien van de in deze tijd door Knipscheer veelvuldig toegepaste gestileerde spitse bladeren. De vleugelstukken zijn van het door Knipscheer in deze tijd vrijwel altijd toegepaste model: forse S-krullen, aan de bovenzijde afgesloten door brede lijsten met rankwerk erboven. Anders dan in Kortenhoef hier weer op de torens de voor Knipscheer gebruikelijke beeldentrits van David en twee bazuin blazende engelen.",
  "Part09_117Sint-NicolaasgaRK": "Dit orgel werd gebouwd voor de St-Jacobuskerk te Akersloot, een fraaie neogotische kerk uit 1868 van Theodorus Asseler, die men in 1971 aan de vernietiging heeft prijs gegeven. Gelukkig vond het orgel een nieuwe huisvesting in een andere, eveneens neogotische kerk. De inrichting van de kerk in Akersloot was voor een groot deel afkomstig uit het atelier van Louis Veneman. Uit de bronnen blijkt dat de orgelkas werd vervaardigd door Frans Kuijpers. Deze had de dagelijkse leiding van het atelier Veneman.\nHet betreft hier een orgel met een zevendelig neogotisch front, bestaande uit een ronde middentoren, vlakke enkelvoudige velden met verhoogde frontstokken, spitse zijtorens en smalle tweedelige zijvelden, eveneens met verhoogde frontstokken. De onderkas kreeg haar huidige ingesnoerde vorm bij de plaatsing in Sint-Nicolaasga.\nDe schuine bovenlijsten van de tussenvelden met hogels en toten suggereren in hun vormgeving een overeenkomst met een gotische luchtboog. Iets vergelijkbaars, maar dan vrijzinniger opgevat is te vinden in het orgelfront in het Seminarie te Warmond (deel 1858-1865, 279-281). Opvallend detail is daar de aanwezigheid van beelden in het benedengedeelte van de tussenvelden. Misschien is de vormgeving van de tussenvelden met sterk verhoogde frontstokken in Akersloot/Sint-Nicolaasga nog een echo van deze opzet.\nDe torens worden bekroond door spitsen met wimbergen. Vergeleken met de oudere fronten van Veneman is hun vormgeving betrekkelijk sober. De smalle zijveldjes worden bekroond door wimbergen en gescheiden door twee spiegelbeeldig geplaatste bogen die tezamen een X-figuur vormen.\nDe blinderingen aan de pijpvoeten in torens en velden bestaan uit tootlijsten. Dit fronttype zal nog verschillende keren bij orgels van Lodewijk Ypma terugkeren.",
  "Part09_118Valkkoog": "Het oudst bewaard gebleven voorbeeld van een fronttype dat door de Adema's vermoedelijk voor het eerst werd toegepast in de R.K. Kerk in Heerenveen. Het originele front van dit orgel ging in 1933 grotendeels verloren, maar kon worden gereconstrueerd. Dit frontmodel hebben de Adema's herhaaldelijk gebruikt.\nHet is een gecomprimeerde versie van het eerste door de Gebr. Adema zelfstandig gebouwde orgel uit 1858, dat was bestemd voor de St-Nicolaaskerk te Sint Nicolaasga en zich nu in de Goede Herderkerk in Terneuzen bevindt (deel 1858-1865, 77-79). Dit front was op zijn beurt weer gebaseerd op een frontmodel van Van Dam, dat werd toegepast voor de orgels in Dongjum en Grootebroek, respectievelijk uit 1848 en 1850 (deel 1840-1849, 320-321 en deel 1850-1858, 40-42). Karakteristiek element van de genoemde Van Dam-orgels is de naar beneden doorbuigende vorm van de tussenlijsten in de tussenvelden. De Adema's hebben dit in hun eersteling overgenomen, maar aan deze bovenlijsten een in een recht afsluitende omlijsting gevatte opengewerkte boog toegevoegd, met als resultaat dat de bovenvelden wel erg kort uitvielen.\nBij het frontmodel van Valkkoog blijft de boog gehandhaafd, maar wordt de doorbuigende lijst niet eronder, maar erboven aangebracht. De voor Terneuzen zo karakteristieke met snijwerk opgevulde bogen zijn vervallen. Zij zullen overigens in andere Adema-orgels terugkeren. Met Terneuzen heeft dit frontmodel wel de verschrompelde vorm van de bovenvelden gemeen. Een verschil met Heerenveen is nog dat de middentoren hier lager aanzet dan de tussenvelden en de zijtorens. De kapprofielen zijn zeer eenvoudig.\nDe decoratie is betrekkelijk sober. Aan de pijpvoeten in de middentoren ziet men twee golfranken met gestileerd bladwerk en enkele bloemmotieven die elkaar in het midden bij twee naar boven gerichte krullen ontmoeten. De benedenblinderingen in de zijtorens zijn een gecomprimeerde versie van hetzelfde motief: de tweede golf uit de golfrank is achterwege gebleven, maar verder zijn de vormen hetzelfde, ook de naar boven gerichte krullen in het midden. De blinderingen aan de pijpvoeten in de benedenvelden hebben in hoofdzaak dezelfde vormen als de zijtorens, alleen is alles omgekeerd; met name de krullen in het midden, die nu naar beneden gericht zijn. Boven in de middentoren zien wij een vrij gebruikelijk motief: een gesplitste voluutrank in elk der beide hoeken, die doet denken aan een ionisch kapiteel, waaruit naar het midden toe een extra voluut ontspringt, gelardeerd met een gebogen bladtakje. Bij de zijtorens ook twee gesplitste ranken die zich juist vanuit het midden ontwikkelen.\nDe bovenvelden worden aan de bovenzijde afgesloten met draperie\u00ebn, die alleen op de stijlen van de zijtorens iets afhangen. En dan de zo karakteristieke overgang van boven- naar benedenvelden. Het boogvormige benedenveld heeft een smalle bovenlijst, waaronder bescheiden bladranken zijn aangebracht, met opwaarts gerichte krullen in het midden. De doorbuigende onderlijst van de bovenvelden is eveneens tamelijk smal en draagt ook bladwerk met twee opwaartse krullen in het midden, dat toch anders is dan dat in de benedenvelden. In de zwikken tussen beide gebogen lijsten zijn rozetten aangebracht, een herinnering aan de rozetten in de boogzwikken in Terneuzen. De vleugelstukken zijn heel sierlijk: een reeks van boven naar beneden afdalende S-ranken, die beneden eindigen in een krakelingachtige C-voluut waarin verschillende bloemkelken zijn verwerkt.\nOp de torens drie staande putti: de middelste torst in zijn rechterhand een gesloten boek, waarschijnlijk de bijbel, dat hij met zijn linkerhand in bedwang houdt. De rechter heeft in zijn rechterhand een opengeslagen boek, waarin hij met zijn linkerhand iets lijkt aan te wijzen. De linker ten slotte heeft niets bij zich en staat met de armen over elkaar geslagen en heft het hoofd omhoog naar de middelste putto met het boek. De betekenis van deze drie figuren en hun attributen is niet overgeleverd. Toch willen wij een interpretatie beproeven: het orgel begeleidt het psalmgezang van de gemeente (de rechter putto), maar centraal staat toch de verkondiging van het woord (de middelste putto) dat door de gelovige gemeente wordt aangehoord (linker putto).",
  "Part09_119tVeld": "Zoals veel orgels van Ypma heeft ook het orgel in 't Veld een kas van Louis Veneman, waarvan alleen het front ongewijzigd is overgebleven. De opbouw daarvan is eenvoudig, maar monumentaal: drie ronde torens en ongedeelde licht geholde tussenvelden met een naar buiten enigszins gebogen oplopende labiumlijn. De onderkas vertoont een lichte insnoering.\nDe decoratie is betrekkelijk weelderig en duidelijk verwant aan het monumentaalste orgel van Ypma en Veneman, dat in de St-Martinus te Westwoud. In Westwoud is alles wel veel rijker, maar de verwantschap is onmiskenbaar.\nIn Westwoud zijn de zijstijlen van de torens voorzien van zuilen. Dat is in 't Veld ook het geval. In beide gevallen hebben deze corinthische kapitelen, zij het dat deze in 't Veld iets eenvoudiger zijn gedetailleerd. De rijke decoratie onder aan de zuilschachten die in Westwoud is te zien, heeft in 't Veld geen equivalent. De enige decoratie bestaat uit een ring met parels op ongeveer een kwart hoogte. De consoles onder de zijtorens zijn eenvoudiger versies van de consoles onder de zijtorens van het Westwoudse positief. Een console, zoals die onder de middentoren in 't Veld met zijn gestileerde bladmotieven, komt in Westwoud niet voor. De voetlijsten in Westwoud zijn voorzien van snijwerk; in 't Veld is dat niet te vinden. De enige decoratie is een opgelegd lijstwerk dat een soort strik met pijlpunt vertoont. Bij de torens is daar ook nog een cartouche aangebracht.\nIdentiek bij beide orgels is de vorm van de benedenblinderingen in torens en velden: tootlijsten waarvan de elementen om en om in hoogte verschillen.\nDe bovenblinderingen van de drie torens zijn in hoofdzaak gelijk. Zij bestaan uit twee uit het midden vertrekkende slanke S-ranken waaruit diverse C-voluten zich losmaken. Vrijwel identieke vormen vindt men in de zijtorens van het hoofdwerk in Westwoud. In 't Veld ontbreken de parelsnoeren die in Westwoud door de ranken heen zijn gevlochten. Daarvoor heeft 't Veld dan weer druiventrossen die in Westwoud op die plaats ontbreken.\nIn de kappen is een fries aangebracht, bestaande uit golfranken met een bloemmotief in het midden. Dit lijkt sterk op de decoratie van de torenkappen van het positief in Westwoud, maar is toch verschillend.\nEvenals te Westwoud worden de velden aan de bovenzijde afgesloten door smalle gebogen lijsten, omraamd door snijwerk. Dit snijwerk vertoont overeenkomsten met hetgeen op dezelfde plaats in Westwoud is te zien. Onder de lijst golfranken en erboven bloemenslingers opgehangen aan een krul. In 't Veld ziet men bij de golfranken bloemen die in Westwoud ontbreken, terwijl de bloemenslinger in 't Veld iets doorzichtiger is.\nDe torenbekroningen in 't Veld wijken aanzienlijk af van die in Westwoud. Daar ziet men op de middentoren een cartouche met tekst en op de zijtorens musicerende putti. In 't Veld zit op de middentoren een statige David met harp; hij wordt geflankeerd door twee volwassen engelen met muziekinstrumenten, links met een lier, rechts met een luit.\nIn Westwoud kreeg Veneman volop de kans zijn talenten en die van zijn medewerkers ten toon te spreiden. Bij de veel bescheidener opdracht voor 't Veld heeft hij de kwaliteit, die zijn magnum opus kenmerkte weten te handhaven.",
  "Part09_120Waddinxveen": "Het orgel was gebouwd voor een veel kleinere kerk. In het huidige ruime gebouw komt het wat nietig over. Het front is een variant op het front van het in 1858 gebouwde orgel van Pieter Maarschalkerweerd in de St-Bavo te Harmelen (deel 1850-1858, 372-374). In Harmelen ziet men een ronde middentoren, smalle ongedeelde rondboogvelden met rechte bovenlijsten en ronde zijtorens. In Waddinxveen is dit concept in twee opzichten gewijzigd. In de eerste plaats is de middentoren vervangen door een breed vlak veld met negen pijpen, dat wordt bekroond door een gebroken gebogen tympaan. In de tweede plaats zijn de tussenvelden gedeeld.\nHet is interessant de vormgeving van de velden te vergelijken met die van het Maarschalkerweerd-orgel in Welsum (1866). Daar zijn de betrekkelijk brede rondboog-velden min of meer ge\u00efntegreerd in de inzwenkende bovenlijsten. In Waddinxveen wordt teruggegrepen op de oplossing in Harmelen, waar de boogvelden door een rechte lijst worden afgesloten. Daarboven is uit voluutvormen opgebouwd snijwerk aangebracht, dat enige associaties wekt met een zich openende bloemenkelk. Deze vormen komen in rijkere varianten terug in het snijwerk aan de pijpuiteinden in de zijtorens en het middenveld. Zij vormen daar het hoekmotief, met in het midden een hangende gestileerde plantaardige vorm. Aan de pijpvoeten in de torens en het middenveld ziet men aan beide zijden S-voluten die tezamen komen bij een soort palmet. Aan de pijpvoeten in de onderste tussenvelden ziet men twee gekoppelde C-voluten. Tussen de etages van de velden een geschulpte lijst, omzoomd door kelkvormige voluutvormen, verwant aan de decoratie boven in de torens en het middenveld. De boogvormige bovenvelden worden afgebiesd door een bescheiden boogfries. De omkrullende consoles onder de zijtorens zijn van een zeer sober model.\nDe blinderingen aan de pijpvoeten zijn samengesteld uit pijpvoeten, terwijl men aan de pijpuiteinden meer bladwerk aantreft. Boven het middenveld bevindt zich een staand beeld van Caecilia met orgeltje.",
  "Part09_121Westerblokker": "Een orgel met een eenvoudige vijfdelige opbouw, van een ronde middentoren van zeven pijpen, vlakke tweedelige tussenvelden met parallelle naar het midden aflopende labia en ronde zijtorens met zeven pijpen.\nHet is vooral de decoratie die dit orgel bijzonder maakt. Zo ziet men aan de pijpvoeten onder de middentoren om en om twee verschillende soorten palmetten. Onder aan de benedenvelden zijn twee naar boven geopende C-voluten te zien met drie florale elementen, die herinneren aan Franse lelies. Aan de pijpvoeten in de bovenvelden kan men vergelijkbare vormen waarnemen, maar dan bescheidener van omvang. Aan de pijpvoeten in de zijtorens zijn C-voluten aangebracht, die door een soort kettingachtige elementen aan elkaar zijn gesmeed. Aan de pijpuiteinden in de benedenvelden zijn rijke lambrequins te zien. Lambrequins van een iets andere vorm ziet men boven in de middentoren, afgewisseld met hangende bloemkelken. Aan de zijkanten van de middentoren is een halve ionische krul aangebracht. Vandaar hangt een draperie naar beneden, met een trekkoord bevestigd. De bovenblinderingen van de zijtorens bestaan uit een kabel direct onder de kap en verder lambrequins van weer een ander model, afgewisseld met kwasten. In de kap van de middentoren is een cartouche met mascaron aangebracht. Als opzetstuk dient een lier met lauwerkrans. In de kappen van de zijtorens ziet men een cartouche met een edelsteenachtig motief. Op de zijtorens rijke vazen met aan de oren aan kabels opgehangen bollen. Als contrast met de decoratieve rijkdom van blinderingen en bekroningen zijn de vleugelstukken uiterst sober en alleen voorzien van enig zaagwerk. Onder de torens uit drie S-voluten opgebouwde consoles.\nDe vormgeving van dit orgelfront is in het oeuvre van Lodewijk Ypma zonder precedent. In het iets oudere orgel in Dirkshorn zijn palmetten te vinden, die enigszins herinneren aan Westerblokker, maar verder is dat orgelfront geheel anders. De verschillende decoratieve elementen bieden tal van verrassingen en men vraagt zich af wie de maker van al dit moois zou kunnen zijn.",
  "Part09_122Aalten": "Deze kas is, voorzover origineel, typerend voor veel Engelse orgels uit de tijd omstreeks 1870. In dit geval zijn er wel zijwanden, maar het front bestaat in hoofdzaak uit stijlen en regels die de frontpijpen bijeenhouden. De detaillering is ontleend aan de gotiek. De panelen onder de zijvelden, die hoger aanzetten dan het middenveld, zijn versierd met een spitse tootboog. Zowel in de zwikken als binnen de boog zelf is een eenvoudige beschildering aangebracht, in de zwikken met rozetten en binnen de boog met een gestileerde voorstelling die nog het meest doet denken aan een vaas met bloemen. De hoekstijlen zijn afgeschuind en in hun bovendeel gedecoreerd met een rozet en een soort Franse lelie. De middenstijlen zijn aan de uiteinden voorzien van een omkrulling; verdere decoratie ontbreekt. Karakteristiek voor veel orgels van dit model is de kantelenrand langs de bovenregel. In de zijpanelen is eveneens een spitsbogige decoratie aangebracht. De ten opzichte van de bovenkas iets inspringende onderkas is gedecoreerd met een eenvoudige sjabloonbeschildering in gestileerde plantaardige vormen.",
  "Part09_123Amersfoort": "Dit uit Engeland afkomstige orgel heeft een kas van een model dat in de 19e-eeuw veelvuldig is toegepast: een typisch voorbeeld van het uit het neoclassicisme voortkomende rechthoekige model. Het bestaat uit een driedelig middendeel met tympaan en twee terugwijkende vlakke zijvelden.\nOrgelkassen van dit model waren in het Engeland van omstreeks 1870 niet zo heel gebruikelijk. De maker van dit orgel is dan ook geen Engelsman, maar een Duitser. August Gern was afkomstig uit Berlijn, ging naar Parijs en werkte daar een aantal jaren bij Aristide Cavaill\u00e9-Coll. Nadat hij voor zijn patroon een orgel had opgesteld voor de Karmelietenkerk in Londen, besloot hij in Engeland te blijven, waar hij vervolgens een bescheiden client\u00e8le wist op te bouwen.\nZijn thans te Amersfoort aanwezige versie van het neoclassicistische rechthoekige model is sober van detaillering. Aan de pijpuiteinden zijn rondbogen aangebracht die op consoles rusten. Vergelijkbare consoles zijn te zien onder de brede onderlijst van het middendeel. Typisch Engels is de beschildering van de pijpen met geabstraheerde plantenmotieven.",
  "Part09_124Beemte": "Deze orgelkas is een variant van het blokvormige neogotische type, dat C.G.F. Witte voor het eerst toepaste in de Remonstrantse Kerk te Leiden (1855) dat helaas is verdwenen. Van de Leidse variant is het orgel in de Hervormde Kerk te Bunschoten het enige origineel bewaarde voorbeeld. De vrijwel identiek orgelkas in Ophemert is immers een reconstructie.\nOok de kas van het thans in Beemte aanwezige orgel is voor een belangrijk deel een reconstructie, met name het front. Het hier toegepaste model lijkt veel op het Leidse, maar vertoont toch ook enige verschillen van belang.\nDe opbouw is bij beide typen identiek: een verhoogd middenveld met wimberg, geflankeerd door twee lager zijvelden met spitsbogige velden en rechte bovenlijsten. Het labiumverloop in de drie velden lijkt op een gebogen V. Bij de orgels van het model Leiden was dit een echte V. De verschillen vindt men verder vooral in de decoratie. Bij het Leidse type ziet men boven in de midden-wimberg een rozet met vierpas, hier is dat een driestraal. De bovenlijsten van het type Leiden zijn versierd met een ruitvormig patroon, waarin een rozet is opgenomen; de bovenlijsten hier zijn onversierd. Verder is opvallend dat aan de pijpuiteinden toten zijn aangebracht. Ter weerszijden van de middenpartij en op de hoeken zijn pinakels aangebracht. Deze zijn afkomstig van het reeds eerder genoemde orgel in Leiden. Tegen de stijlen zijn slanke halfzuiltjes aangebracht.\nIn de Rotterdamse Westerkerk kreeg het orgel een plaats op een monumentale onderbouw, die de omlijsting vormde van de kansel. Om het orgel meer gewicht te geven, werden aan het front brede vleugelstukken toegevoegd, met twee reeksen spitsboog openingen en een inzwenkende bovenlijst. Deze vleugelstukken werden aan de zijkanten afgesloten door een soort torens, die de zijafsluitingen van de kansel achterwand voortzetten. Deze zijstukken staan niet op de oorspronkelijke ontwerptekening. Zij zijn tijdens de vele omzwervingen van het instrument verloren gegaan.",
  "Part10_001Daarle": "Een orgelfront van het type Britswerd (1868, deel 1865-1872, 153-155): een ronde middentoren van vijf pijpen, met vlakke tweedelige torenvelden, ongedeelde holle tussenvelden met verhoogde pijpstokken en ronde zijtorens. Evenals in Noordgouwe wijkt het labiumverloop in de torenvelden van het prototype af: in de benedenvelden loopt het naar het midden af en in de bovenvelden vertoont het naar het midden toe een opwaartse lijn. Evenals te Noordgouwe (1871, deel 1865-1872, 342-346) en Akkrum, Doopsgezinde Kerk (1871, deel 1865-1872, 314-316), zijn de panelen onder de tussenvelden alsmede de tussenlijsten in de torenvelden versierd met diamantkoppen.\nHet snijwerk is ten nauwste verwant met dat in Noordgouwe en Heerenveen-De Fok (1872). Ook hier omvat het twee elementen: een grondpatroon, gevormd door met openingen gedecoreerde voluten en het scherpe bladwerk dat zich daaromheen slingert. Onder in de middentoren zijn twee S-voluten te zien die in het midden omkrullen en elkaar bij een gestileerd plantaardig element ontmoeten. Deze voluten worden door bladwerk omraamd. In de torenvelden vindt men ook weer S-voluten die door bladwerk worden omgeven. Dit snijwerk is vrijwel gelijk aan dat te Noordgouwe, maar verschilt van dat in De Fok door het andere labiumverloop. Onder in de tussenvelden zijn eveneens dergelijke S-voluten aangebracht, nu niet alleen gedecoreerd met rankwerk, maar ook met een enkele bloem. Bloemen vindt men ook aan de pijpvoeten in de zijtorens, waar zij ook weer deel uitmaken van plantvormen die een S-voluut omvatten. Aan de pijpuiteinden in de zijtorens zien wij twee C-voluten, ook weer door bladwerk omgeven. Het bladwerk is hier echter rijker en vertoont zelf ook weer voluutvormen. In het midden is een ornament te zien, dat enigszins herinnert aan een palmet, dus geen omgedraaide Franse lelie, zoals in Noordgouwe. Boven de tussenvelden is een lange S-voluut aangebracht waaronder drie voluten van verschillend model. Boven in de middentoren is een tweetal S-voluten te zien die in het midden bij een bloemachtig motief tezamen komen en door voluutranken met bloemen worden omzoomd.\nAnders dan in Noordgouwe en De Fok bevindt zich boven de middentoren geen opzetstuk met rijzende zon en slang, maar een samenstel van voluten dat wordt bekroond door een lier. De opzetstukken op de zijtorens hebben wel weer dezelfde opzet als in Noordgouwe en De Fok. Zij bestaan uit gekrulde C-voluten, waartussen een plantaardig element is aangebracht, dat eenvoudiger is gedetailleerd dan dat in Noordgouwe.\nDe vleugelstukken hebben dezelfde vorm als in Noordgouwe en De Fok. Ook hier weer de grondvorm van voluten: een hoekige S-voluut en een C-voluut daaronder, alles omgeven met rijk spits bladwerk, dat sterk omkrult en hier en daar associaties wekt met rococo schuim. De driedelige consoles onder de torens lijken op die in Noordgouwe en zijn dus iets eenvoudiger dan die in De Fok.",
  "Part10_002Giethoorn": "Een voorbeeld van de kleinschalige toepassing van Knipscheers standaardtype. Bij een verbouwing in 1953 ging de oorspronkelijke onderbouw verloren. Daarbij verdwenen ook de consoles onder de torens en de benedenblinderingen. Zij werden bij de restauratie van 1999 gereconstrueerd.\nHet snijwerk boven in de torens bestaat, zoals in deze jaren veelvuldig bij Knipscheer het geval is, uit twee voluutvormen in de hoeken die elkaar in het midden bij twee naar boven geopende krullen ontmoeten. Tussen de velden smalle schuin geplaatste lijsten, omraamd door gekoppelde langgerekte S-ranken. De tussenvelden worden aan de bovenzijde afgesloten door eenvoudige golfranken. De vleugelstukken zijn van het voor Knipscheer gebruikelijke model: forse S-krullen, aan de bovenzijde afgesloten door brede lijsten met rankwerk erboven. De oorspronkelijke beelden zijn verdwenen. Bij de laatste restauratie zijn nieuwe beelden geplaatst, waarvoor die van het uit 1870 daterende Knipscheer-orgel in Hippolytushoef (deel 1865-1872, 281-282) model hebben gestaan.",
  "Part10_003Grouw": "Het front van dit orgel vertoont grote overeenkomsten met dat van het Adema-orgel in de Hervormde Kerk te Valkkoog uit 1871. Dit laatste front is een gecomprimeerde versie van het eerste door de Adema's zelfstandig gebouwde orgel voor Sint Nicolaasga uit 1858, dat zich thans bevindt in de Goede Herderkerk in Terneuzen (deel 1858-1865, 77-79).\nDe frontopbouw in Grouw is vrijwel dezelfde als in Valkkoog: een ronde middentoren, vlakke tweedelige tussenvelden en ronde zijtorens. De middentoren zet lager aan dan de velden en de zijtorens. De benedenvelden worden aan de bovenzijde boogvormig afgesloten. De bovenvelden met hun doorbuigende onderlijsten en eveneens doorbuigende bovenlijsten hebben ook weer dezelfde merkwaardige verschrompelde proporties als in Valkkoog. Het labiumverloop is in Grouw iets anders dan in Valkkoog. Daar vertonen de labia in de bovenvelden een even naar buiten oplopende lijn, in Grouw is het meer een gebogen V, wat eleganter werkt.\nZeker eleganter is in Grouw de decoratie. Anders dan in Valkkoog ontbreken blinderingen aan de pijpvoeten in torens en benedenvelden. De blinderingen aan de pijpuiteinden in de middentoren bestaan uit twee forse S-ranken, die zich in rijk bladwerk vertakken en elkaar in het midden bij een gestileerd element ontmoeten. Bij de zijtorens ziet men in elk der beide hoeken een tweetal zich vertakkende C-voluten die in het midden ook weer bij een abstract element bijeen komen. De hoofdvormen van dit snijwerk zijn ook te vinden in de zijtorens te Valkkoog, maar in Grouw is de detaillering rijker. De benedenvelden hebben aan de pijpuiteinden eenvoudige golfranken. Aan de pijpvoeten in de bovenvelden ook golfranken, maar dan verfijnder. In de boogzwikken hier geen rozetten, maar eenvoudige driehoeken. In Valkkoog worden de bovenvelden aan de bovenzijden afgesloten door draperie\u00ebn die over de stijlen van de zijtorens afhangen. In Grouw is dat een reeks weelderige S-ranken; opvallend is echter dat deze ranken als draperie\u00ebn over de zijstijlen van de zijtorens afhangen. Anders dan in Valkkoog hier geen beelden op de torens, maar opzetstukken (1907). Op de middentoren een lier, geflankeerd door twee op hun rug liggende C-voluten die steunen op een golfachtig element. Een gecondenseerde vorm van dezelfde compositie vindt men op de zijtorens; hier geen lier, maar een element dat in de verte herinnert aan de stiepeltekens op de Friese boerderijen. Opmerkelijk zijn de vleugelstukken: vrij sobere S-ranken, waaruit bij de borstwering een vogelkop voortkomt die met zijn snavel naar het tegen de borstwering aangebrachte bladwerk hapt. De betekenis hiervan is mysterieus.",
  "Part10_004HeerAbtskerke": "Dit orgel heeft een vlak front in neoromaanse trant. De opbouw is driedelig. In het midden ziet men een rondbogig middenveld met wimberg waarin een driepas met langs de bovenlijst een rondboogfries, waarlijk op een zeer ongebruikelijke manier aangebracht en bekroond door gestileerd floraal ornament. De smallere zijvelden zijn eveneens rondbogig maar lager: boven de bogen is nog een gesloten paneel aangebracht met daarin een plantaardig motief. Zij worden bekroond door vazen die met de verdere vormgeving enigszins in strijd lijken. Blinderingen ontbreken volledig. Boven aan de zijkanten van de kas zijn ramskoppen aangebracht; zij houden linten in hun bek waaraan rijke vleugelstukken zijn opgehangen met een keur aan muziekinstrumenten. Deze zijn zeker van ouder datum en zijn van elders overgenomen. Zij vertonen grote overeenkomsten met de vleugelstukken van de Hess-orgels in Rotterdam-Charlois (1784), Kloetinge (1787) en die van het orgel in Heinkenszand (1788). Zie deel 1769-1790, respectievelijk 275-278, 340-343, 354-356. De tribune met sierlijk gebogen zijstukken is met een rondboogfries gedecoreerd. Het opzetstuk boven de ingang met wapen van de familie De Perponcher-Sedlnitsky, ambachtsheren van \u2019s-Heer Abtskerke moet ook van ouder datum zijn.",
  "Part10_005Heerenveen-Fok": "Een orgelfront van het model Britswerd (1868, deel 1865-1872, 153-155). Een ronde middentoren met tweedelige torenvelden, holle ongedeelde tussenvelden met verhoogde pijpstokken en ronde zijtorens. Het labiumverloop is overal gelijk aan dat van Britswerd. Op de tussenlijsten in de torenvelden en op de panelen onder de tussenvelden zijn diamantkoppen aangebracht.\nHet snijwerk is vrijwel identiek aan dat in Noordgouwe (1871, deel 1865-1872, 345-346) en vertoont ook grote overeenkomsten met het orgel in Daarle (1872). Ook hier bestaat het uit twee elementen: een grondpatroon, gevormd door met openingen gedecoreerde voluten en het scherpe bladwerk dat zich daar omheen slingert. Onder in de middentoren zijn twee S-voluten aangebracht die in het midden omkrullen en elkaar bij een gestileerd plantaardig element ontmoeten. Deze voluten worden door bladwerk omraamd. In de torenvelden vindt men eveneens S-voluten, die door bladwerk worden omgeven. Dit snijwerk is bijna gelijk aan dat te Noordgouwe en Daarle, maar het is door het andere labiumverloop in de torenvelden iets anders geplaatst. Onder in de tussenvelden zijn eveneens dergelijke S-voluten te zien, maar nu niet alleen gedecoreerd met rankwerk, maar ook met een enkele bloem. Bloemen vindt men ook aan de pijpvoeten in de zijtorens, waar zij ook weer deel uitmaken van plantvormen die een S-voluut omhullen.  Aan de pijpuiteinden in de zijtorens zien wij twee C-voluten, ook weer door bladwerk omgeven. Het bladwerk is hier echter rijker en vertoont zelf ook weer voluutvormen. In het midden is een ornament te zien dat enigszins herinnert aan een palmet, dus geen omgedraaide Franse lelie, zoals in Noordgouwe. Boven de tussenvelden is een lange S-voluut aangebracht waaronder drie voluten van verschillend model. Boven in de middentoren is een tweetal S-voluten te zien die in het midden bij een bloemachtig motief tezamen komen en door voluutranken met bloemen worden omzoomd.\nEvenals in Noordgouwe wordt de middentoren bekroond door een opzetstuk met een rijzende zon, omringd door een slang die zichzelf in de staart bijt, een symbool voor de eeuwigheid. Het centrale element wordt geflankeerd door twee S-voluten. De opzetstukken op de zijtorens hebben dezelfde vorm als die in Noordgouwe en Daarle. Zij bestaan uit gekrulde C-voluten, waartussen een plantaardig element is aangebracht, dat eenvoudiger is gedetailleerd dan dat in Noordgouwe en Daarle.\nDe vleugelstukken hebben dezelfde vorm als in Noordgouwe en Daarle. Ook hier weer de grondvorm van voluten: een hoekige S-voluut en een C-voluut daaronder, alles omgeven met rijk spits bladwerk, dat sterk omkrult en hier en daar associaties wekt met rococoschuim. De driedelige consoles onder de torens zijn iets rijker dan in Noordgouwe en Daarle.",
  "Part10_006IJzendijke": "In 1861 diende C.G.F. Witte een offerte in voor een nieuw orgel in het Oud-Katholiek Seminarie te Amersfoort. Voor het front van dit instrument werden drie varianten aangeboden: een balustradeorgel met vlak gotisch front, een vrijstaand orgel in kabinetvorm en een 'modern front' met middentoren. Pas in 1871 werden de plannen verwezenlijkt. Men koos toen voor de derde frontvariant.\nToen Witte begin 1872 opdracht kreeg voor het bouwen van een nieuw orgel voor de Hervormde Kerk te IJzendijke paste hij ditzelfde frontontwerp op grotere schaal en met iets rijkere decoratie opnieuw toe.\nBeide orgels hebben een ronde middentoren en twee zijvelden waarvan de bovenlijsten ongeveer in \u00e9\u00e9n lijn liggen met die van de middentoren. De velden vertonen in beide gevallen iets verhoogde frontstokken. Ook in dit kasmodel is de typisch neoclassicistische blokvorm te herkennen. De middentoren wordt door de velden vrijwel geheel ingepakt, al was dat in Amersfoort sterker dan in IJzendijke. Bij laatstgenoemd orgel is de bovenlijst van de toren smaller dan die van de zijvelden. In Amersfoort hadden zij dezelfde maat.\nBij beide orgels hebben de velden aan de bovenzijde een driepasvormige afsluiting.\nIn de decoratie zijn belangrijke verschillen. In Amersfoort zag men op de toren een eenvoudig koepeltje en eronder een opengewerkte console. Boven de velden bevonden zich opzetstukken, bestaande uit een cartouche, geflankeerd door krullen. In IJzendijke zijn op de velden grote S-voluten aangebracht, zoals wij die ondermeer kennen van de orgels van Witte senior van het model Batavia. Aan de onderzijde van de toren ziet men een console met eierlijst, waaronder een soort cannelures en daaronder een lotusmotief. De torenbekroning heeft vrijwel dezelfde vormen, alleen omgekeerd. De lijsten onder en boven de velden vertonen in IJzendijke een rastervormige decoratie met een rozet met vierpas in het midden. De bescheidener collega in Amersfoort vertoonde onder de velden een ruitvormige decoratie en erboven een reeks kleine rozetjes. Dit orgel had geen vleugelstukken. Op de ontwerptekening voor IJzendijke zijn twee minuscule krullen te zien. Deze bleven bij de uitvoering achterwege.\nHet is interessant dat Witte senior bij zijn ontwerp voor Amersfoort een zeer terughoudende neorenaissance decoratie aanbracht, terwijl hij en zijn zoon in IJzendijke teruggrepen op het empire.",
  "Part10_007Jaarsveld": "Ofschoon dit orgel in 1872 in gebruik werd genomen, dateerden de plannen reeds uit 1865. Het is een voorbeeld van het aan het rugwerk in de Grote Kerk te Gorinchem ontleende fronttype, en wel in een variant met ongedeelde middentoren, waarvan het orgel in Puttershoek (1858, deel 1858-1865, 74-76) het oudste voorbeeld is. De opbouw van het front is bij beide instrumenten bijna gelijk. Alleen is hier de voetlijst van de middentoren iets hoger dan die van de zijtorens, zoals bij de meeste orgels van dit type. Ook is de kas in Puttershoek iets rijziger omdat daar de Prestant 8' vanaf C in het front staat (in Jaarsveld vanaf D).\nDe decoratie vertoont vrijwel geen verschillen met Puttershoek: klimmende S-voluten langs de bovenlijsten, boogfriezen als bovenblinderingen, tootlijsten aan de pijpvoeten in de torens en rankwerk aan de pijpvoeten in de velden. Ook de pijnappels op de torens en de eenvoudige bladconsoles onder de torens zijn bij beide instrumenten gelijk.",
  "Part10_008Jouswier": "In tegenstelling tot de huisorgels van de gebroeders Adema van het type Geldermalsen (ca 1860, deel 1858-1865, 143-144), kan dit instrument zich geheel als meubel vermommen. Het is een kabinetorgel in de vorm van een neorococo kuifkast, een meubeltype dat vanaf ca 1860 in verschillende varianten voorkomt. De kas is vervaardigd van eikenhout met mahoniefineer. De onderkas steekt ten opzichte van de bovenkas iets naar voren. Aan de voorkant rust zij op bolpoten, aan de achterzijde op klossen. Zij is voorzien van geschulpte panelen. Opmerkelijk is de eveneens geschulpte onderlijst. De hoeken zijn voorzien van snijwerk in plantvormen. De klaviatuur kan door een schijnlade aan het oog worden onttrokken. Ter hoogte van de klaviatuur zijn de hoeken van de kast gerond.\nDe bovenkas heeft een flauw gebogen bovenlijst, bekroond door een neorococo kuif met vlezig, tamelijk geabstraheerd bladwerk, vruchten en enig schuim. Op de hoekstijlen is aan de bovenzijde en de onderzijde snijwerk met planten- en bloemenmotieven aangebracht. Bij geopende deuren ziet men drie door forse stijlen gescheiden loze pijpvelden met tezamen een labiumverloop in de vorm van een gebogen V. Alleen aan de pijpuiteinden is snijwerk aangebracht: in de zijvelden sterk gestileerde voluten, in het middenveld eveneens voluten, maar dan met enige plantaardige elementen verrijkt. Dat hier weer de kabinetvorm voor een huisorgel werd toegepast is voor deze tijd tamelijk ongebruikelijk.",
  "Part10_009Nunspeet": "Voor de tweede maal komt in 1872 in het oeuvre van de derde generatie Van Dam een dubbelfront tot stand. Na het front van Heeg (1860), dat nog in het teken stond van de betrekkelijke gereserveerdheid van het midden van de 19e eeuw, laten de orgelmakers nu een ontwerp zien dat de elegantie van de jaren 70 vertegenwoordigt. Het ontwerp is in feite een variatie op een ouder thema. Voor het thema moet men teruggaan naar het ontwerp van Achlum (1854). Nieuw in dat ontwerp waren vooral de brede dubbele velden en de smalle drievoudige veldjes naast de middentorens. De gedeelde middentoren kan als een restant van de fronttraditie van de tweede generatie Van Dam worden gezien.\nDe fronten van Blija (1870) en Joure (1872, verbrand in 1939) waren met hun ongedeelde middentoren, waarin een Prestant 16' vanaf G geplaatst werd, een variant op het front van Achlum. Na 16 jaar werd een oud idee dus weer nieuw leven ingeblazen. Meteen komt er dan door middel van het front van Nunspeet (ook toegepast in Warga) een tweede variatie. Beide varianten zijn bij twee toepassingen gebleven. De variant van Nunspeet en Warga vormt echter de inleiding op een nieuw ontwerp, dat in 1879 in Mantgum zal verschijnen en, in tegenstelling tot de hier genoemde ontwerpen, wel vaker toepassing zou krijgen.\nDe aanleiding tot de variant van Nunspeet en Warga is een dispositie waarin geen open 16-voets register is opgenomen. Daarmee ontviel het emplooi voor de monumentale hoogte van de middentoren, zoals in Blija. De hiervoor bedachte oplossing bestond uit het hoger plaatsen van de middentoren, die geschikt werd gemaakt voor een open acht-voets register vanaf ongeveer zes-voets hoogte. Onder die middentoren werd een vlak veld aangebracht. De hoogte daarvan werd in overeenstemming gebracht met de in het ontwerp van Achlum en Blija al aanwezige kleine veldjes van vijf pijpen. Optisch vormen deze drie velden dan ook al een eenheid, al zal dat later, in het ontwerp van l879, nadrukkelijker worden.\nDe gehele ornamentiek citeert 18e-eeuwse motieven en staat door virtuositeit en grilligheid dicht bij het rococo, ook al is er nergens sprake van asymmetrie. De culs-de-lampe bestaan uit grote C-voluten met omgekrulde uiteinden, die bijna als atlassen het front dragen. In het hart van de middelste cul-de-lampe zijn bloemen aangebracht, op een groot blad, dat geschubde randen heeft. Het omlijstend acanthusloof eindigt ook weer in een forse krul. De beide culs-de-lampe onder de zijtorens zijn iets smaller van uitvoering en daardoor net iets minder plastisch. In de blinderingen worden hoofdzakelijk composities aangetroffen die bestaan uit S- en C-voluten, uitgevoerd als duidelijk zichtbare, deels opengewerkte banden, waaromheen acanthusblad, vruchten en bloemen zijn gerangschikt. Rechte lijsten of paneeltjes als scheiding tussen de velden komen niet voor in het front, waardoor mede het zeer sierlijke effect is bereikt. De takjes met bladeren bij de voeten en bij de boveneinden van de pijpen in het middenveld van het onderfront wijken van het acanthusthema af. De ornamenten die de smalle veldjes naast de middentoren scheiden bezitten wel een opengewerkt bandmotief, zonder dat hier van voluten sprake is.\nBij de boveneinden van de pijpen in de zijtorens vormt een halverwege geknikte S-voluut de hoofdlijn, zoals bij veel Van Dam-fronten in de jaren 70 te zien is. De voluutband die de bovenste grote gedeelde velden afsluit is hier nauwelijks als vlakke band waarneembaar vanwege de intensieve overwoekering door het omringend blad, dat in het midden, ook weer naar vaste gewoonte, over de band heen afhangt. De opzetstukken op de zijtorens zijn te beschouwen als een samenvoeging van liggende C-voluten en staande S-banden, uitlopend in een palmetachtig figuur. Het opzetstuk op de middentoren bevat de symbolen van Geloof en Hoop in de figuren van een anker en een kruis. In het midden is een zandloper geplaatst.\nDe zijvleugels beginnen bovenaan met een langgerekt S-vormige band, overgaand in een bredere band die in een grote cirkelvormige krul eindigt. Op die krul is een vogeltje te zien. Uit de grote cirkel ontspruit tenslotte een hoorn des overvloed die op de bovenrand van de balustrade rust.",
  "Part10_010Ruinerwold": "Een variant van het model Blijham (1869, deel 1865-1872, 221-223) dat op zijn beurt weer was gebaseerd op het in 1867 gebouwde orgel in de Hervormde Kerk te Maurik (deel 1865-1872, 117-119). Wij zien dus een ronde middentoren met smalle torenvelden, geflankeerd door tweedelige tussenvelden en zijtorens met een S-vormige plattegrond. Er bestaat van dit orgelfront een ontwerptekening met als onderschrift Ruinerwold die niet onaanzienlijk afwijkt van het uitgevoerde instrument; de tekening vertoont sterke overeenkomsten met het orgel in Blijham. Waarschijnlijk betreft het hier een van de standaardontwerpen van het huis Van Oeckelen, waarop naderhand \u2018Ruinerwold\u2019 is aangetekend en waarvan uiteindelijk toch is afgeweken.\nHet orgel in Ruinerwold is rijziger en daardoor ook sierlijker dan het instrument in Blijham. De tussenvelden hebben hier een parallel labiumverloop, terwijl dat in Blijham tegengesteld was. De torenvelden hebben hier drie pijpen, tegen Blijham twee.\nWat er vooral aanzienlijk toe bijdraagt dat het orgel in Ruinerwold minder zwaar werkt dan dat in Blijham, is het ontbreken van de zuilschachten op de torens. Deze decoratie laat Petrus van Oekelen voortaan achterwege. Op de middentoren in Ruinerwold bevindt zich een lier, op de zijtorens sierlijke vlampotten. De blinderingen vertonen de in deze tijd voor Van Oeckelen kenmerkende vormen. De vleugelstukken zijn vermoedelijk in 1922 verwijderd.\nOpvallend is dat het in Blijham aanwezige rasterwerk in de onderkas hier achterwege is gebleven. De in Blijham in het middenpaneel aangebrachte lauwerkrans heeft echter in Ruinerwold wel een equivalent.",
  "Part10_011Schellinkhout": "Dit orgel behoort tot een reeks van drie instrumenten, gebouwd in 1871 en 1872 door Pieter Flaes, voor de hervormde kerken te Grosthuizen (front thans in gewijzigde vorm in Bleskensgraaf, deel 1865-1872, 330-331), Schellinkhout en Zonnemaire. Het heeft, evenals de beide andere genoemde instrumenten, drie ronde torens van elk zeven pijpen en even geholde tweedelige tussenvelden. Het lijkt op Zonnemaire door de brede vleugelstukken en het herinnert aan Grosthuizen/Bleskensgraaf door de bazuin blazende engelen op de zijtorens. Het wijkt echter van beide instrumenten aanzienlijk af door het labiumverloop in de tussenvelden. Bij de beide andere orgels vertoont dit in beide etages een parallelle, naar het midden aflopende lijn. In Schellinkhout hebben de bovenvelden dit ook, maar in de benedenvelden ziet men een horizontaal labiumverloop. De velden bevatten in Schellinkhout elk acht pijpen, wat dit orgel qua proporties nader brengt tot Grosthuizen dan tot Zonnemaire, waar de velden negen pijpen bevatten.\nDe decoratie is verwant aan die van beide andere orgels, maar vertoont toch enige afwijkingen. Het horizontale verloop van de labia in de benedenvelden heeft consequenties voor de vorm van de blinderingen aan de pijpvoeten: horizontale golfranken. Bij de scheiding tussen de etages van de velden ziet men ook hier smalle lijsten, afgebiesd met ranken die een liggende V vormen, hier evenals te Zonnemaire met de punt naar de middentoren: een verschil met Grosthuizen, waar de punt naar  buiten wees. De golfranken aan de pijpvoeten in de torens lijken sterk op die bij beide andere orgels, maar de middenkrullen openen zich hier naar boven in plaats van naar beneden. De bovenblinderingen in de torens zijn bij de drie orgels gelijk. De bovenlijsten van de velden zijn wederom ingezwenkt met twee knikken; de benedenste knik heeft zich hier tot een bloemkelk ontwikkeld. Daaronder een golfrank, die veel eenvoudiger is dan de decoratie op dezelfde plaats in Grosthuizen en Zonnemaire. Op de middentoren een muziekinstrumententrofee, bestaande uit een lier met lauwerkrans, een viool, een gitaar en twee bazuinen. Op de zijtorens staande bazuinblazende engelen, tweelingbroers van de engelen van Grosthuizen/Bleskensgraaf. Evenals Zonnemaire heeft dit orgel vleugelstukken en wel van hetzelfde model. Zij beginnen bovenaan met een geschulpte stengel waaruit zich een brede opengewerkte voluut ontwikkelt met rijke golfranken, waarin muziekinstrumenten. Dit alles is in hoofdzaak gelijk aan Zonnemaire, met dit verschil dat hier een traverso en een trompet zijn te zien, terwijl zich in Zonnemaire op die plaats een trompet en een hobo of klarinet bevinden. De consoles onder de torens bestaan uit omkrullend bladwerk.",
  "Part10_012Warga": "Het front van het orgel in \u2018De Bidler\u2019 te Warga is wat ontwerp betreft de dubbelganger van het hiervoor besproken orgel van Nunspeet. Ook de aantallen frontpijpen in de onderscheiden geledingen zijn gelijk. Over de ontwerpgeschiedenis kan verwezen worden naar de beschrijving van het orgel te Nunspeet.\nOpvallend is dat de orgelmakers Van Dam in de nieuwgebouwde kerk van Warga, die zowel in architectonische zin als wat het meubilair betreft neogotische vormen vertoont, een dergelijk uitbundig in barokke vormen gedecoreerd front plaatste. In 1866 hadden de orgelmakers in de kerk van Hoogkarspel, een neogotische centraalbouw, al een front in neogotische stijl tot stand gebracht. Het is niet onmogelijk dat de architect van dat kerkgebouw de orgelmakers heeft verzocht de stijleenheid niet te doorbreken. In Warga heeft die druk kennelijk niet plaatsgevonden en kozen de orgelmakers hun eigen weg, zoals ze dat een paar jaar later, in de Hervormde Kerk van Nieuwe Niedorp, ook binnen het kader van een nieuwgebouwde kerk met neogotische details,ook zouden doen. Pas vanaf rond 1880 treft men de toepassing van neogotische fronten in het werk van de orgelmakers Van Dam met enige regelmaat aan.\nHet contrast tussen orgelfront en omgeving werd in Warga oorspronkelijk aanmerkelijk versterkt door het feit, dat het orgel wit van kleur was en de architectonische omgeving, zoals balustrades en peiwand, in een donkerbruine tint waren geschilderd. Omdat het front in rechte lijn op de peiwand staat, zijn er geen kolommen. Het hoofdgestel, dat bewaard bleef, volgt de frontstructuur.\nIn de ornamentiek van het front wordt ook in Warga het elegante en virtuoze karakter dat in Nunspeet zo kenmerkend is, aangetroffen. De thema\u2019s komen overeen met het front van Nunspeet, uitgezonderd de unieke vleugelstukken, waarover hieronder meer. De uitvoering laat bij nauwkeurige beschouwing tal van varianten zien.\nBij de culs-de-lampe is ditmaal een duidelijke schelpvorm binnen de omlijstende gespiegelde C-voluten zichtbaar. In het hart van de cul-de-lampe van de middentoren zijn bloemen aangebracht, bij de zijtorens is alleen een bladmotief op die plaats aanwezig.\nBij de meeste blinderingen is weer een geraffineerd spel met S- en C-voluten, bladmotieven en bloemen te zien. Vanwege de integrale vergulding tekenen de voluutbanden zich niet sterk af. Maar ook het feit, dat ze zo intensief overwoekerd worden door blad- en bloemmotieven, draagt daaraan bij.\nBij enkele stukken zijn in het geheel geen voluten te bekennen. Dat is met name het geval bij de stukken in het middenveld van het onderfront, zoals ook in Nunspeet het geval is. Ook bij de pijpvoeten van de onderste van de smalle veldjes is dit te zien. Opvallend grillig is het werk dat tussen de beide grote gedeelde velden is aangebracht. In een vergelijkbare stijl, maar iets meer ingehouden zijn de scheidingen tussen de smalle veldjes gemaakt. Grilligheid is ook aanwezig in de afsluiting aan de bovenzijde van de grote bovenvelden. Net als in Nunspeet zijn ook hier de voluutbanden ondergeschikt gemaakt aan de vegetatieve motieven.\nEen voor Van Dam zeldzaam detail wordt aangetroffen in de blinderingen bovenin de drie torens. In plaats van een palmet of een leliemotief, dat over de kaprand heen ligt, zoals vaak voorkomt, zijn hier gevleugelde cherubijntjes aangebracht.\nDe opzetstukken op de zijtorens bestaan, evenals in Nunspeet, weer uit in elkaar verstrengelde C- en S-voluten, omlijst met bladmotieven en bloemen. Ook het opzetstuk op de middentoren lijkt, zeker wat de gekozen motieven betreft op dat van Nunspeet. Alleen is hier de drieslag Geloof, Hoop en Liefde compleet aanwezig, omdat er ook een hart te zien is, dat de Liefde uitbeeldt. Opmerkelijk is ook hier weer de toevoeging van de zandloper. De uitvoering van het stuk is wat fragiel uitgevallen.\nAbsoluut uniek zijn bij dit orgel de vleugelstukken. Bij geen enkel ander Van Dam-orgel komen de hier toegepaste vormen terug. Toch zijn er wel enkele herkenbare elementen. De geknikte staande S-voluut bovenaan past zeker in het vertrouwde beeld. Dat kan ook gezegd worden van de lager gelegen grote cirkelvorm, de geschubde en golvende verticale band, het krachtig acanthusblad en het aanwezige ruitwerk, hoewel al deze elementen hier in een afwijkende context verschijnen. Maar de meest in het oog springende motieven zijn eenmalig, zoals het horizontale klassieke eierlijstje, waaraan lambrequins en een opgenomen draperie met koordjes en kwastjes zijn bevestigd, de bazuin blazende putti en de daaronder aangebrachte, met gestrikt lint vastgehouden muziekinstrumenten. Het is een raadselachtige combinatie van motieven die ouder werk doen vermoeden en elementen die voor de bouwtijd volstrekt plausibel zijn.",
  "Part10_013Wijnbergen": "Een karakteristiek Lohman-front. Het staat weliswaar op naam van J.H. Derdack, knecht van de in 1870 overleden N.A.G. Lohman, maar ademt geheel de Lohman-geest. Het eenvoudige langgerekte front is van een type dat tussen 1830 en 1850 door deze familie veelvuldig werd gebruikt, onder meer in Noordwijkerhout (1841) en Warmond (1842). Er is sprake van drie ronde torens en gedeelde achterwaarts geholde tussenvelden. De slanke proporties, niet ongebruikelijk binnen het oeuvre van de Lohmans, worden teweeggebracht door het geringe aantal pijpen in zijtorens en tussenvelden. De labia in de tussenvelden lopen parallel naar het midden af, terwijl de blinderingen tussen de etages juist naar buiten aflopen. is verder Het ontbreken van snijwerk aan de pijpvoeten is een kenmerk voor het werk van de familie Lohman. Het snijwerk is voor het overige zeer sober gehouden en bestaat aan de bovenzijde van de tussenvelden steeds uit twee gekoppelde C-ranken, terwijl men boven in de torens telkens twee geknikte S-ranken kan zien. Vleugelstukken en consoles ontbreken geheel.\nOp de middentoren, doorboord door een trekbalk van het kerkgewelf, een opzetstuk in de vorm van een lier aan welks basis twee zich splitsende en omkrullende bladranken ontspruiten. Op de zijtorens, die door dezelfde trekbalk een deel van hun kappen moeten missen, vuurpotten, met draperie\u00ebn omhangen.",
  "Part10_014Zonnemaire": "Het front van dit orgel vertoont sterke overeenkomsten met dat in Grosthuizen (thans in gewijzigde vorm in Bleskensgraaf, deel 1865-1872, 330-331)). Het behoort tot een groep van drie orgels die Flaes in 1871 en 1872 vervaardigde voor de Hervormde kerken te Grosthuizen, Zonnemaire en Schellinkhout. Alle drie deze instrumenten wijken af van het standaardfront van Flaes; zij vertonen onderling grote overeenkomsten, maar hebben elk toch ook een duidelijk individueel karakter.\nHet orgel in Zonnemaire is breder dan dat in Grosthuizen was, wat vooral wordt veroorzaakt door de grotere aantallen pijpen in de tussenvelden: in Grosthuizen acht, in Zonnemaire negen. Verder is de indeling gelijk. Drie ronde torens en gedeelde even geholde tussenvelden met parallel naar het midden aflopende labia. Schellinkhout heeft weer acht pijpen, maar een afwijkend labiumverloop in de tussenvelden.\nDe hoofdvormen van de decoratie zijn bij beide orgels gelijk: aan de pijpvoeten in de middentoren ziet men tamelijk rijke golfranken, die in de hoeken beginnen met een C-rank, waarop een speels blaadje is te zien. In het midden komen zij samen bij twee naar beneden geopende krullen. De vormen in de zijtorens en in de velden zijn verwant, maar iets minder rijk. Anders dan in Grosthuizen volgen in de velden de blinderingen in hun vorm het verloop van de labia. Als consequentie daarvan hebben de blinderingen bij de scheiding tussen de etages wel de vorm van een liggende V, maar dan met de punt naar de middentoren in plaats van naar de zijtorens. Boven in de torens ziet men in de hoeken eerst een C-rank, waaruit een vertakte S-rank voortkomt; in het midden treffen deze ranken elkaar bij een simpel scheidend element.\nDe bovenlijsten van de velden vertonen dezelfde S-vorm met twee knikken als Grosthuizen, maar zijn wat rijker uitgewerkt. Eronder ziet men van boven naar beneden eerst een dunbebladerde S-rank en vervolgens een dichtbebladerde licht gebogen tak.\nHet orgel oogt veel breder dan dat in Grosthuizen. Daaraan werkt ook de aanwezigheid van vleugelstukken mee, van dezelfde vorm als die in Schellinkhout. Flaes paste bijna nooit vleugelstukken toe. Men vindt ze verder bij hem alleen bij het voor hem wat atypische orgel in Ouderkerk aan de Amstel (1865, deel 1858-1865, 373-375). Zij beginnen boven aan de kas met een slanke stengel, hier anders dan in Schellinkhout glad uitgevoerd, die zich verwijdt tot een brede opengewerkte voluut met golfranken waarin muziekinstrumenten zijn verwerkt. Links ziet men een hobo en een trompet, rechts een klarinet en een trompet. De gebruikelijke muziekinstrumententrofee is hier tot een lier met lauwerkrans en een viool en een gitaar gereduceerd. Op de zijtorens gelobde vazen met grote oren. De consoles onder de torens zijn voorzien van sierlijk omkrullend bladwerk.",
  "Part10_015AmsterdamLuth": "[bij eventueel details, foto's AL]\nHet staat op een wat eigenaardige wijze gelijkvloers opgesteld en gaat met zijn middentoren bijna door het plafond, dit orgel van Flaes. Het is voorzien van het standaardfront dat Flaes, eerst nog met zijn partner Br\u00fcnjes, zijn gehele loopbaan heeft gebruikt. Het is gebaseerd op het frontontwerp voor de Doopsgezinde Kerk te Wormerveer, de eersteling van Flaes & Br\u00fcnjes (1855, deel 1850-1858, 268-270). Door de bijzondere omstandigheden in de grote zaal van het Luthers Diaconiehuis moest het orgel echter meer in de breedte dan in de hoogte uitgebouwd worden. Vandaar dat de proporties anders zijn dan bij de andere Flaes-orgels van dit model.\nDe decoratie volgt het gebruikelijke stramien van dit type, maar is op sommige plaatsen wat rijker uitgewerkt. De blinderingen bestaan vrijwel alle uit bebladerde S-ranken. Boven en beneden in de zijtorens en boven in de tussenvelden ziet men in het midden een motief dat enigszins herinnert aan een ionische voluut. Boven in de middentoren ziet men in het midden dezelfde figuur, maar dan omgekeerd. Aan de pijpvoeten van de middentoren is een rijk samenstel van bladvoluten aangebracht met in het midden een cartouche met de jaartallen 1772, het bouwjaar van het huis, 1872, het jaar waarin het orgel in opdracht werd gegeven en 1974, het jaar waarin het werd hersteld.\nOnder de tussenvelden de bij Flaes gebruikelijke S-voluut, hier vrij sober uitgevoerd. Op de bovenlijsten van de velden en in de torenkappen de door Flaes veelvuldig gebruikte ornamenten uit bloemkelken, enkelvoudig en tot een kruisvorm gecombineerd. Tussen de torens de gebruikelijke gebogen lijst met knik in het midden, waaronder rijk volutenrankwerk. Voor de oorspronkelijke muziekinstrumententrofee op de middentoren was na 1974 geen plaats meer. Er is nu rankwerk aangebracht van dezelfde opbouw als de bovenblinderingen in de zijtorens. De vlampotten op de zijtorens zijn tamelijk weelderig, met gevleugelde engelenkopjes en een sierlijke krul met bloem. De consoles onder de torens hebben het gebruikelijke model met omgekrulde bladeren.",
  "Part10_016Arnemuiden": "In 1869 vervaardigde Karel van Puffelen een orgel voor de Hervormde Kerk in De Lier, met het rijkst gedecoreerde front uit zijn loopbaan. Dit instrument verhuisde in 1926 naar de Gereformeerde Kerk te Zwartebroek op de Veluwe. Bij de bouw van een nieuw orgel in 1964 werd het front van het Van Puffelen-orgel verwijderd. Het bleef echter bewaard en kon enige jaren geleden worden herplaatst, zij het met verbrede zijvelden. Ofschoon Van Puffelen de rijke decoratieve behandeling van dit instrument nooit heeft herhaald zijn de fronten van de later door hem gebouwde orgels te beschouwen als variaties op de hier voor het eerst beproefde frontopbouw.\nHet front van De Lier/Zwartebroek was geheel vlak en vijfdelig. Het omvatte een middenveld met een flauw gebogen bovenlijst en V-vormig labiumverloop, tussenvelden, eveneens met een V-vormig labiumverloop en sterk verhoogde frontstokken, waaronder weelderig snijwerk, en smalle zijvelden, al weer met verhoogde frontstokken, zij het lager dan bij de tussenvelden. Deze velden hadden een naar het midden aflopende labiumlijn. Zij werden bij de herplaatsing twee keer zo breed, waarbij het snijwerk in stijl werd bijgemaakt. Er zijn enige aanwijzingen dat Van Puffelen bij het verdwenen orgel in de R.K. Kerk in Driel een variant van dit model met ronde zijtorens heeft vervaardigd.\nHet oudste voorbeeld van dit frontmodel dat bewaard is gebleven, staat thans in de kerk van de Gereformeerde Gemeente in Arnemuiden. Het is eveneens geheel vlak en heeft dezelfde opbouw als het 'prototype'. Een breed middenveld, smallere tussenvelden met verhoogde frontstokken en smalle zijvelden. Er zijn echter belangrijke verschillen. Het labiumverloop is in alle velden horizontaal en de verhoogde frontstokken in de zijvelden ontbreken, waardoor deze velden een meer torenachtige indruk maken.\nDe decoratie is niet zo rijk als die in De Lier/Zwartebroek, maar wel zeer verzorgd. Blinderingssnijwerk aan de pijpvoeten ontbreekt thans. Van Puffelen bracht dat altijd aan, dus waarschijnlijk is het er wel geweest. De bovenblinderingen in het middenveld bestaan uit C-voluten die zich vanaf de buitenkant naar het midden toe enige keren vertakken. In de zijvelden ziet men aan de buitenkant twee naar buiten gerichte C-voluten waaruit twee naar binnen gerichte voluten voortkomen die elkaar in het midden ontmoeten. Aan de pijpuiteinden in de tussenvelden ziet men dezelfde figuren, nu weer anders gegroepeerd. Boven deze blinderingen is een dunne inzwenkende lijst aangebracht, waarboven een fraaie bloemenslinger. Onder de verhoogde frontstokken in de tussenvelden ziet men een paneel met in de hoeken bloemkelken.\nDe bekroning op het middenveld bestaat uit twee bebladerde C-voluten, die vanuit een centraal punt uiteen gaan, en waartussen twee voluten zijn geplaatst die zich naar elkaar openen. De opzetstukken op de zijvelden bestaan uit twee gekoppelde, naar elkaar geopende C-voluten, waaruit zich naar boven twee voluten losmaken die elkaar juist de rug toekeren.\nDe vleugelstukken beginnen bovenaan als bloemenslinger; daaruit ontwikkelt zich een meerdere keren vertakte rank, die op zijn beurt een weelderige gekrulde voluutrank doet ontstaan.\nOnder het middenveld ziet men een breed samenstel van bladranken. Onder de zijvelden ziet men een afgeplatte torenconsole. Men kan daaruit opmaken dat de ontwerper deze zijvelden eigenlijk als torens zag. In zijn latere orgels zijn ze dat dan ook weer geworden.",
  "Part10_017Boxmeer": "Een tamelijk rijzige versie van het standaardtype van Knipscheer II. De gebruikelijke opbouw met drie ronde torens en vlakke gedeelde velden met tegengesteld labiumverloop. De vleugelstukken dateren uit 1988 en zijn gemaakt naar nieuw ontwerp. De beelden werden in hetzelfde jaar geplaatst. Deze zijn gemaakt naar voorbeeld van de beelden op het orgel in Wamel (1865, deel 1865-1872, 43-44). Het snijwerk heeft het voor Knipscheers werk uit deze tijd kenmerkende karakter: wat grof uitgevallen plantaardige vormen. De consoles vertonen eenvoudig gotiserend ornament.",
  "Part10_018Doorn": "In 1871 besloten Witte senior en junior, waarschijnlijk uit bedrijfseconomische overwegingen, tot de bouw van een orgel op voorraad. Voor het fronttype, in neogotische stijl, baseerden de orgelmakers zich wat de hoofdlijnen betreft op de reeks Leiden, Remonstrantse Kerk (1855); Kralingen, Hoflaankerk (1857); Ophemert, Hervormde Kerk (1859) en Bunschoten, Hervormde Kerk (1860). Van al deze fronten bleef alleen dat van Bunschoten bewaard; dat van Ophemert werd in 1988 gereconstrueerd. Voor de kenmerken van deze reeks zij verwezen naar de beschrijving van het orgel in de Wilhelminakerk te Beemte (1872, deel 1865-1872, 375-377).\nHet orgel van Doorn maakt deel uit van de reeks balustrade-orgels, gemaakt in de periode 1871-1877. Tot deze reeks behoren ook Rotterdam, Hervormde Westerkerk, 1872 (thans te Beemte, zie deel 1865-1872, 375-377); Rotterdam, Hervormde Prinsenkerk (1873); Wateringen, Hervormde Kerk (1874), Rijswijk, Hervormde Kerk (1875) en Zoelmond, Hervormde Kerk (1877). Deze orgels kregen een vlak neogotisch front, bestaande uit een spitsbogig middenveld met wimberg en driestraal, geflankeerd door lagere, eveneens spitsbogige zijvelden met een horizontale afsluiting. Het middenveld is geheel sprekend, van de zeven pijpen in elk zijveld zijn er drie stom. Uit deze reeks bleven slechts de fronten van Doorn en Rijswijk bewaard; dat van Beemte werd in 1987 gereconstrueerd.\nDe fronten van de beide Rotterdamse orgels en dat in Doorn wijken qua uiterlijk af van de overige orgels in deze reeks door de ajour vleugelstukken aan weerszijden van de kas. Deze verloren gegane vleugelstukken zijn in Beemte niet gereconstrueerd en zouden daar ook minder op hun plaats zijn geweest.\nDe neogotische ornamentiek is, zoals zo vaak bij Witte, sober gehouden. Voor de pijpvoeten staan cr\u00eatelijsten, een motief dat zowel in de gotiek als in de renaissance voorkomt. Deze lijsten worden op de horizontale stukken herhaald. De spitsbogen zijn aan de binnenzijde voorzien van tootlijsten.\nDe (half-)zuiltjes die de velden begrenzen worden bekroond met pinakels, afgezet met hogels en kruisbloemen.",
  "Part10_019EgmondaanZee": "Een voorbeeld van het vijfdelige Adema-front met de korte bovenvelden zoals dat reeds bij het eerste orgel van de Adema's in Terneuzen was gerealiseerd (1858, deel 1858-1865, 77-79). Als wij het front van dit orgel vergelijken met de direct hieraan voorafgaande van dit model, in Valkkoog (1871, deel 1865-1872, 359-361) en Grouw, Doopsgezinde Kerk (1872), dan vallen toch enige verschillen op. De doorbuigende onderlijst van de bovenvelden, die zo opvalt bij genoemde orgels, is hier nog wel aanwezig, maar minder uitgesproken. De booghelling is flauwer en de versiering ontbreekt geheel. Bij de oudere orgels vormen de bovenlijsten van de benedenvelden en de benedenlijsten van de bovenvelden met hun zwikken \u00e9\u00e9n samenhangend geheel. In Egmond is de boogvorm van de benedenvelden een op zichzelf staand geheel geworden dat zich door de vrij forse profilering duidelijk manifesteert. De velden hebben daardoor een meer uitgesproken architectonisch karakter gekregen. De boog rust op twee consoleachtige kapitelen. De hier gebruikte boogvorm was ook te vinden in het voormalige Adema-orgel in de Hervormde Kerk te Ferwerd (1873), maar dan bij twee gekoppelde bogen, en bij het door brand verwoeste orgel in de Hervormde Kerk te Oudkarspel (1874).\nHet blinderingssnijwerk is sierlijk en tamelijk rijk. Boven de bovenvelden is een weelderige slinger aangebracht met bladwerk en bloemen, die bij de zijtorens over het pijpwerk afhangt. De blinderingen in de torens vallen op door hun transparant karakter. Bij de zijtorens ziet men aan beide kanten een samenstel van elkaar snijdende krullen; deze komen in het midden samen bij twee druiventrossen en twee gestileerde eikels in dop, die gevat zijn in een krul die zich naar boven opent. Boven in de middentoren ziet men in de hoeken een nog veel gecompliceerder samenstel van krullen en gestileerde bloemen, met in het midden een combinatie van bloemen en vruchten.\nOpmerkelijk zijn de vleugelstukken: door bladeren samengehouden stengels met een eenvoudige krul aan de bovenzijde en een bladkrul van onderen. Dergelijke vleugelstukken vindt men verder bij de Adema's niet; zij zijn eerder karakteristiek voor het vroege werk van Pereboom & Leijser. Of de torens ooit bekroningen hebben gehad, is niet bekend.\nHet thans aanwezige loze balustradefront werd waarschijnlijk in 1886 aangebracht, toen het orgel in de huidige kerk werd geplaatst. Het diende als onderfront voor het orgel dat toen in de balustrade werd geplaatst. In 1951 werd het eigenlijke orgel naar achteren verplaatst, terwijl het onderfront in de balustrade achterbleef. Het is waarschijnlijk niet door Adema vervaardigd. Het is vijfdelig. De rondbogige tussenvelden hebben verhoogde frontstokken en sluiten in hun vormgeving aan bij de tussenvelden van het eigenlijke orgel, afgezien van de rozetjes in de boogzwikken, die overigens wel bij andere Adema-orgels zijn aan te treffen. De zijvelden hebben eenvoudige plantaardige bovenblinderingen. Het middenveld vertoont een doorbuigende boogvorm, ook dat een element dat, zij het fraaier uitgewerkt, bij verscheidene Adema-orgels voorkomt. Als dit front niet van Adema afkomstig is, moet de maker ervan toch wel goed naar enige instrumenten van diens hand hebben gekeken.",
  "Part10_020Emmen": "Dit orgel vertoont het door Roelf Meijer ontwikkelde standaardfront dat hij voor het eerst toepaste in Schildwolde (1868, deel 1865-1872, 198-199). Vijfdelig, met drie ronde torens en gedeelde tussenvelden met parallel labiumverloop. Identiek zijn de beide orgelfronten echter niet. Het is vooral het verschil in proporties van de tussenvelden dat opvalt. In Schildwolde zijn de bovenvelden aanzienlijk korter dan de benedenvelden. In Emmen hebben beide velden ongeveer gelijke hoogte.\nDe decoratie is ook verwant, maar niet identiek. De blinderingen boven in de torens hebben een eigenaardig model: een afsluitende rand, met aan de zijkanten smalle plantaardige elementen en in het midden een scherp ingesneden ornament, opgebouwd uit geabstraheerde plantaardige vormen.\nDe blinderingen in de velden hebben, met uitzondering van de bovenste de vorm van een naar het midden smaller of breder wordende S-rank, die eindigt met een soort strik. In Schildwolde was de uit bladwerk opgebouwde bovenafsluiting van de bovenste velden, tevens blindering. In Emmen zien wij een smalle inzwenkende bovenlijst, met blinderingssnijwerk eronder en rankwerk erboven. Genoemd blinderingssnijwerk bestaat uit golfranken met bloemmotieven. Op de afsluitlijsten een S-rank met een naar de middentoren geopende krul. De benedenblinderingen in de torens zijn van hetzelfde model als in Schildwolde: S-voluten waaruit aan beide kanten een bladrank langs de torenstijlen omhoog klimt. De merkwaardige rechthoekjes met kraal die de verdere versiering in Schildwolde vormen zijn hier ovaal geworden, maar de totaalindruk is dezelfde gebleven.\nDe vleugelstukken worden gevormd door een breed uitwaaierende S-rank, met de bovenste krul naar buiten gericht. In de benedenkrul is een hoorn van overvloed verwerkt. Op de torens opzetstukken: op de zijtorens gevormd uit gekoppelde C-voluten en voorzien van gekruiste bazuinen, op de middentoren een lier met afhangende guirlande.\nDe latere orgels van deze orgelmaker hebben niet alleen hetzelfde model, maar ook in hoofdzaak dezelfde decoratie, met hier en daar enige bescheiden verschillen.",
  "Part10_021Heerhugowaard": "Wederom een vertegenwoordiger van het standaardtype van Flaes en Br\u00fcnjes, die wat proporties betreft aansluit bij de types van Beets en Noordwelle (beide 1868, deel 1865-1872, 151-152 en 190-191). De decoratie is in hoofdlijnen identiek uitgevoerd. Enigszins afwijkend zijn de blinderingen aan de pijpvoeten van de torens. De golfranken zijn hier in hun ijlheid haast breekbaar geworden. Verder moet de brede S-voluut aan de pijpvoeten van de tussenvelden het hier net als in Noordwelle zonder rozetjes doen.\nDe vlampotten op de zijtorens sluiten aan bij de rijkere varianten van de uit 1870 daterende orgels te Schagen (Doopsgezinde Kerk) en Waverveen (Hervormde Kerk, deel 1865-1872, 299-300 en 304-305). Zij zijn bij wijze van handvat voorzien van engelenkopjes. De cartouche op de voorzijde heeft hier echter plaats gemaakt voor twee spiegelbeeldig ten opzichte van elkaar omkrullende bladranken met in de krullen rozetten, die weer door een slinger met elkaar verbonden zijn (ook in Amsterdam, Wittenberg, 1873). Op de middentoren verder de gebruikelijke muziekinstrumententrofee. Ook de consoles onder de torens laten niets nieuws zien: omkrullend bladwerk onder de middentoren en gelobde consoles onder de zijtorens.\nDe flankerende paneeltjes met neogotische driepasbogen herinneren aan de architectuur van de oorspronkelijke standplaats van het orgel: de Hervormde Kerk te Lutjebroek.",
  "Part10_022Herten": "Het front van dit orgel bestaat uit een klavierpartij die wat aan een piano doet denken, waarboven een reeks pijpen is geplaatst met een flauw naar het midden oplopende labiumlijn. Deze middenpartij wordt geflankeerd door twee bijna op de vloer beginnende velden van vijf pijpen met een V-vormig labiumverloop. Aan de bovenzijde liggen alle pijpen in \u00e9\u00e9n lijn. Er is geen stijl of regelwerk. De pijpen zijn blauw geschilderd en voorzien van vergulde labia met rood bloemmotief, terwijl verder op de pijpen goudkleurige gestileerde plantenmotieven zijn aangebracht. Het orgel staat opgesteld in een ondiepe nis, wat in overeenstemming moet zijn met de oorspronkelijke locatie van dit instrument.\n\nOrgelnummer 2268",
  "Part10_023Hilversum": "In de eerste jaren na toetreding van Johann Frederik Witte als firmant in de firma J. B\u00e4tz & Co. zien we een teruggrijpen van de firma op eerder door C.G.F. Witte gebruikte frontschema\u2019s. Het orgel in de Oud-Katholieke Kerk van Hilversum is een goed voorbeeld van een eerder toegepast frontschema: dat met drie torens en gedeelde tussenvelden. Daarbij moet bedacht worden dat de huidige verschijningsvorm niet de oorspronkelijke is. Het in 1873 in gebruik genomen instrument werd opgeleverd als balustradeorgel in een kerkgebouw met een beperkte hoogte. De Prestant 8' kwam dan ook eerst vanaf D in het front te staan.\nIn 1889 kreeg het orgel een plaats in de nieuwgebouwde Oud-Katholieke Kerk aan het Melkpad. De frontindeling bleef ongewijzigd; wel werd het instrument voorzien van een onderbouw. Tussen de consoles onder de torens werden roosters aangebracht ter bevordering van de klankuitstraling.\nDe frontopbouw roept herinneringen op aan die uit de reeks Mijdrecht, Hervormde Kerk (1842, deel 1840-1849, 124-126); Woerden, Evangelisch Lutherse Kerk (1846, deel 1840-1849, 296-297), Harmelen, Hervormde Kerk (1848, verbrand) en Ameide, Hervormde Kerk (1851, eveneens verbrand): drie ronde torens, gedeelde vlakke tussenvelden. Het labiumverloop in de torens is in Hilversum afwijkend van dat in Mijdrecht en Woerden: V-vormig in plaats van horizontaal.\nDe ornamentiek vertoont overeenkomsten en verschillen. De overeenkomsten zitten in de via krullend acanthusblad vormgegeven consoles onder de torens en de voluutvormige hoofdvorm waarmee de bovenste tussenvelden zijn afgesloten. De bekroning van de torens is in Hilversum aanzienlijk soberder dan in Mijdrecht en Woerden. In plaats van de in de jaren 1840-1850 gebruikelijke vazen en de muziekinstrumententrofee volstond Witte in Hilversum met pijnappels op de zijtorens, een bij de firma J. B\u00e4tz & Co. veel voorkomend ornament in de jaren 1850 en later. De Hilversumse middentoren kreeg, voor het eerst in het oeuvre van Witte, een bescheiden lier als bekroning. De op bladmotieven gebaseerde overige ornamentiek vertoont geen overeenstemming met die in Mijdrecht is aangebracht.",
  "Part10_024HoogwoudRK": "Het front van dit orgel is een romaniserende variant van het front in Overveen (1867, deel 1865-1872, 131-133), vervaardigd in het atelier van Louis Veneman. Vermoedelijk is het front in Hoogwoud ook uit dit atelier afkomstig. De compositie van het geheel is bij beide fronten in hoofdlijnen gelijk, maar de verschillen zijn ook aanzienlijk. Een belangrijk beeldbepalend element van het orgel in Overveen is het grote driehoekige paneel onder de pijpvelden van de middenpartij. Dit vindt men in Hoogwoud ook, met een nog steilere hoek en, wat belangrijker is, met vier pijpvelden. In Overveen is in het midden van de middenpartij een smalle pijpentoren van twee etages aangebracht; in Hoogwoud is deze vervangen door een beeldnis met baldakijn voor een beeld van Caecilia. De ingezwenkte bovenlijst van Overveen, een ontlening aan het rugpositief van het Utrechtse Domorgel (1831,deel 1819-1840, 274-277), is in Hoogwoud niet overgenomen. De beide velden sluiten boogvormig af en de gehele middenpartij wordt bekroond door een fors frontaal met roosvenster, geflankeerd door engelen. Evenals in Overveen wordt dit geheel geflankeerd door forse torens. De torens in Overveen zijn enigszins overhoeks geplaatst; dat heeft in Hoogwoud geen parallel.\nTot zover de algehele opbouw, nu de details. Wij omschreven de vormgeving als romaniserend. Kennelijk heeft de ontwerper de orgelkas in overeenstemming met de naar het romaans tenderende bouwtrant van de kerk willen vormgeven. Zoals wel vaker in deze tijd is men niet van het romaans uitgegaan, maar van de gotiek en heeft men deze terugvertaald naar het romaans. Vergelijk bijvoorbeeld het Witte-orgel in de Oud-Katholieke Kerk te Schiedam uit 1866 (deel 1865-1872, 90-91). De blinderingsbogen van de velden en torens zijn alle drielobbig, bij de bovenvelden nog voorzien van een soort toten. De kapitelen van de diverse zuilen zijn onmiskenbaar ontleend aan het romaans, maar zeer eigenzinnig ge\u00efnterpreteerd. Curieus zijn de ornamenten aan de pijpvoeten, zij lijken op gotische tootlijsten, maar bestaan uit krullen en bij de torens ook nog uit een soort palmet; zeker geen authentiek romaans, maar wel zeer inventief. De consoles onder de torens en de beeldnis geven plantaardige vormen en ten dele nog klassieke palmetten te zien. De torens zijn ook bijzonder. Zij zijn rond, ook in hun kappen; daarin ziet men een brede lijst met vierpassen, een eerder gotisch element, en zeer merkwaardige ronde torenachtige elementen, wellicht bedoeld als een romaanse versie van de gotische pinakels. De torenspitsen zijn opengewerkt met ronde openingen met vierpassen; dit is zeker niet romaans, maar een ontlening aan de opengewerkte torenspitsen van de rijpe gotiek, zoals bijvoorbeeld in Freiburg im Breisgau of de Keulse Dom. Het forse frontaal ten slotte dat de middenpartij bekroont, bevat in het midden een groot rozetraam in romaanse vormen, maar de verdere details, zoals de tandlijsten en de palmetten op de bovenlijsten zijn klassieke elementen.\nRest nog te wijzen op de ook vrij rijk bewerkte onderkas. De klaviatuur is gevat in een brede flauw gebogen omlijsting op halfzuilen. Links en rechts zijn brede deuren met romano-gotische detailvormen aangebracht.\nHet is juist het onbekommerd samenbrengen van elementen van uiteenlopende herkomst dat de charme uitmaakt van dit zeer eigenzinnige ontwerp, waarin de historische stijlen een nieuw huwelijk zijn aangegaan. In 1882 zou in Warmenhuizen een tweede versie van dit kastype tot stand komen, in hoofdzaak gelijk aan Hoogwoud, maar iets transparanter.",
  "Part10_025Noordeloos": "Een variant van het door Van Puffelen ontwikkelde fronttype van het model De Lier/Zwartebroek uit 1869, dat niet ongewijzigd bewaard is gebleven, maar dat navolging vond bij het orgel dat thans aanwezig is in de kerk van de Gereformeerde Gemeente te Arnemuiden (1873).\nIn Noordeloos zien wij dus in hoofdzaak dezelfde opbouw als in Arnemuiden, met het brede vlakke middenvlak als voornaamste kenmerk. Een belangrijk verschil is dat de torenachtige zijvelden van Arnemuiden in Noordeloos weer echte torens zijn geworden, iets waarvan Van Puffelen niet meer zal afwijken, afgezien van het neoromaanse front in Meerkerk (1875) en het neogotische front in Kerk-Avezaath (1881). De tussenvelden, ook hier weer met verhoogde pijpstokken, hebben een V-vormig labiumverloop.\nDe decoratie is sierlijk en transparant. De blinderingen aan de pijpvoeten bestaan in hoofdzaak uit voluutvormen. Boven in het middenveld ziet men in de hoeken een samenstel van S- en C-voluten dat in het midden samenkomt bij vier C-voluten. Aan de pijpuiteinden in de tussenvelden is bij het middenveld een grote C-voluut te zien die uitloopt in reeksen kleinere C-voluten. Daarboven is een slanke ingezwenkte lijst aangebracht, waarboven een bloemenslinger zichtbaar is. De vormen van het middenveld worden op kleinere schaal bij de zijtorens herhaald. Onder het middenveld bevinden zich twee grote gekoppelde C-voluten, die in kleinere voluutvormen uitlopen. Dit ornament is soberder dan wat op dezelfde plaats in Arnemuiden is te zien. De afgevlakte consoles die daar onder de zijtorens zijn aangebracht, zijn in Noordeloos weer echte consoles geworden.\nDe vleugelstukken bestaan aan de bovenzijde uit bladwerk waaruit zich krullen ontwikkelen, waarin beneden muziekinstrumenten zijn ondergebracht.\nBoven het middenveld twee gecompliceerde S-ranken die een wapen vasthouden. Op de zijtorens opzetstukken, gevormd uit twee gekoppelde C-voluten.",
  "Part10_026OudegaWymb": "De hoofdvorm van dit front is het bekende zevenledige enkelvoudige front waarvan het ontwerp teruggaat op 1864, toen het voor het eerst verscheen in het oeuvre van de orgelmakers Van Dam. De torens en smalle gedeelde veldjes bevatten elk het gebruikelijke aantal van vijf pijpen, in de verhoogd geplaatste ongedeelde velden staan zeven pijpen. De drie paneeltjes onder deze velden zijn voorzien van diamantkoppen. In de scheiding tussen de twee smalle veldjes naast de middentoren komen de diamantkoppen ook voor.\nDe ornamentiek is weelderig en zwierig uitgevoerd, puttend uit barokke thema\u2019s.\nDe culs-de-lampe onder de drie torens zijn vrij kort en bestaan uit omgekruld blad, aan de onderzijde begrensd door een gelobde band, waaronder een vrij plat pijnappelmotief is aangebracht.\nAlle blinderingen bestaan uit witte, deels opengewerkte banden, waarin vooral S-voluten en een enkele maal C-voluten te herkennen zijn, alles omrankt met bladmotieven, ranken en bloemen. In veel gevallen kruipen de vergulde plantaardige onderdelen over de witte banden heen. Het meest overtuigend gebeurt dit bij de bovenste afsluiting van de ongedeelde velden, waar de witte banden bijna overwoekerd worden door de plantaardige ornamenten. In de blinderingen bovenin de drie torens zet die gedachte zich voort. Vooral in de zijtorens is het plantaardig aandeel zeer weelderig gesneden en vrij ondoorzichtig geworden. Bij alle drie de kappen klimt het centrale ornament van de blinderingen weer over de rand heen.\nOok bij de vleugelstukken is sprake van overdadige toevoegingen aan de hoofdlijn van de compositie. Bij die hoofdlijn valt op, dat de witte band al vroeg, na slechts \u00e9\u00e9n golfrankje, inzet, om onderaan in de bekende cirkelvormige krul te eindigen, waarna, nog meer naar onderen, uit een groot blad weer een krul ontstaat, die tenslotte op de bovenlijst van de balustrade rust. Trossen en bladmotieven begeleiden de witte band, tot uiteindelijk de planten en bloemen de grote centrale cirkel bijna geheel bedekken.\nBij de opzetstukken zijn vooral die op de zijtorens interessant door hun combinatie van S-voluten, plantaardige motieven en een rudimentaire schelpvorm als bekroning. Voor het opzetstuk op de middenkap bleef weinig ruimte over, met als gevolg dat het vrij simpel gehouden is.",
  "Part10_027Thesinge": "Een kleinere versie van het fronttype van het Meijer-orgel in Emmen (1873) voor een eenmanuaals orgel. De velden zijn smaller en verschillen in hoogte: de bovenvelden zijn aanzienlijk korter dan in Emmen.\nDe decoratie is soberder dan in Emmen, maar volgt in hoofdzaak hetzelfde stramien. De bovenblinderingen in de torens hebben hetzelfde model met de afhangende zijkanten en het eveneens afhangende centrale ornament. Ook de benedenblinderingen in de torens vertonen dezelfde vormen met de merkwaardige open ovalen. Het snijwerk in de velden is soberder en heeft niet de versmallingen en verbredingen die in Emmen zijn te zien.\nDe vleugelstukken zijn forse S-krullen met de bovenste krul naar buiten gericht, in dezelfde vormen als Emmen, maar eenvoudiger. De hoorn van overvloed, die in Emmen is te zien, ontbreekt hier.\nDe opzetstukken op de torens zijn eveneens verwant, maar soberder van uitvoering: op de zijtorens gekoppelde C-voluten met gekruiste bazuinen en op de middentorens een lier, hier met een nogal bescheiden uitgevallen slinger.",
  "Part10_028Veenendaal": "Een kleinere en eenvoudiger versie van de orgelkas in Hoogeloon (1871, deel 1865-1872, 337-339). De hoofdindeling is bij beide orgels gelijk. Een driezijdige middentoren, met spits, geflankeerd door twee velden met wimbergen. Het meest in het oog vallende verschil is dat de brede zijstijlen met beelden, die zo kenmerkend zijn voor Hoogeloon, hier achterwege zijn gebleven.\nDe detaillering is vrijwel gelijk aan die in Hoogeloon. Wel maakt deze de indruk iets grover te zijn uitgevoerd. Blinderingen aan de pijpvoeten ontbreken. Evenals te Hoogeloon is aan de pijpuiteinden in de toren een tootboog aangebracht, met spitsbogige openingen in het gesloten gedeelte. De torenbekroning is bij beide orgels vrijwel gelijk: een brede lijst en een spits met hogels\nHet orgel maakt thans een nogal uitgeklede indruk. Dat wordt voor een belangrijk deel veroorzaakt doordat de pinakels die ongetwijfeld bij de toren en op de hoeken waren geplaatst, thans ontbreken.\nDe onderkas is, evenals die te Hoogeloon door een horizontale lijst in twee\u00ebn gedeeld. In het benedendeel zijn gewone vlakke panelen aangebracht, in het bovendeel panelen met spitsbogen.\nIn al haar soberheid is deze orgelkas toch een waardige vertegenwoordiger van de neogotiek.",
  "Part10_029Vierakker": "De bronnen zijn niet gelijkluidend over de ontwerper van de orgelkas. Volgens de ene bron is het ontwerp geleverd door de architect van de kerk H.J. Wennekers, volgens andere door de beeldhouwer F.W. Mengelberg, naar aanwijzingen van de deken van het Sint Bernulphusgilde G.W. van Heukelum. Dit hoeft niet met elkaar in tegenspraak te zijn. Zowel Van Heukelum als Mengelberg waren bij het kerkproject betrokken. Het front vertoont grote overeenkomsten met het front van het Maarschalkerweerd-orgel in de St-Bavo te Oud-Ade (1869, deel 1865-1872, 243-244), wat wel wijst op een betrokkenheid van Mengelberg. Wellicht heeft deze een schetsontwerp gemaakt dat Wennekers heeft uitgewerkt.\nEvenals te Oud-Ade zien wij hier een vlakke middentoren met een driepasboog, bekroond door een wimberg en twee zijvelden, eveneens met driepasbogen, maar dan recht afgesloten en ook weer bekroond door een wimberg met een driepas erin aangebracht. Het voornaamste verschil is dat in Vierakker tussenvelden zijn toegevoegd met schuine bovenlijsten, die boven de pijpen gebogen zijn, wat associaties teweegbrengt met luchtbogen. Door de toevoeging van deze velden zijn de zijvelden navenant smaller geworden.\nOok hier ziet men aan de pijpvoeten driehoekige onderlijsten, hier met S-vormige decoratie. De decoratie is verwant aan die in Oud-Ade; men zie bijvoorbeeld de hogels op de bovenlijsten. Tussen bovenkas en onderkas is een lijst aangebracht met onder de zijvelden een S-vormige decoratie en verder gekoppelde spitsboogjes. Ook hier ziet men in de boogzwikken in de zijvelden vierpas-openingen. De bruinrode kleur is eveneens verwant, zo ook de beschildering met Franse lelies.\nHet is wel opmerkelijk dat de kerk is ge\u00efnspireerd op de late gotiek, wat vooral duidelijk blijkt uit de flamboyante vormen van de orgeltribune, en dat de orgelkas een uitgesproken vroeggotische/romaniserende vormgeving vertoont.",
  "Part10_030Weerselo": "Een zeer sobere kleine versie van het standaardtype van Knipscheer. Men ziet ook hier drie ronde torens en vlakke gedeelde velden met tegengesteld labiumverloop. De blinderingen zijn samengesteld uit vrij grof uitgevoerd bladwerk van het bij Knipscheer gebruikelijke model. De consoles zijn, anders dan bij direct aan dit instrument voorafgaande orgels van dit model, versierd met sober bladwerk. De oorspronkelijke vleugelstukken zijn verdwenen en in Weerselo vervangen door twee brede vlakke panelen. Op de torens de bij Knipscheer gebruikelijke beelden van David en twee bazuin blazende engelen.",
  "Part10_031Westeremden": "In 1873 bouwde Petrus van Oeckelen twee orgels met een vrijwel identiek neogotisch front: in de Hervormde Kerk te Leermens en in de Hervormde Kerk in Westeremden. Eerstgenoemd orgel ging in 1957 door brand verloren, het andere bestaat nog.\nZoals bij veel neogotische orgelkassen is het basisconcept nog neoclassicistisch. De vormen zijn hoekig, blokvormig, maar het forse middenveld en de torenachtige zijvelden proberen zich uit de blokvorm los te maken. Wij zien een spitsbogig middenveld van vijf pijpen, bekroond door een forse wimberg met pinakels en hogels. Dit wordt geflankeerd door tweedelige tussenvelden, met verhoogde frontstokken met horizontale tussenlijsten en bovenlijsten. Daarop volgen smalle zijvelden met een kielbogige afsluiting, ook weer voorzien van pinakels.\nDe decoratie is spaarzaam. Blinderingen aan de pijpvoeten ontbreken. Aan de pijpuiteinden in de tussenvelden is een spitsboogfries aangebracht, terwijl de spitsboog in het middenveld is voorzien van toten. Op de bovenlijsten van de tussenvelden zijn kammen aangebracht. Onder de verhoogde frontstokken in de tussenvelden, zijn drie rozetten met vierpas te zien.\nHet niet bekend hoe Van Oeckelen aan dit frontconcept is gekomen. Een zekere overeenkomst met de neogotische orgelkassen van het huis Witte is wel vast te stellen, maar toch is dit ontwerp anders van karakter. Van Oeckelen heeft ook niet, zoals veel orgelmakers, een door hem al eerder ontwikkeld frontconcept in gotische vormen omgezet, maar een geheel nieuw concept tot stand gebracht, dat hij overigens niet heeft herhaald.",
  "Part10_032Westerlee": "Een orgelfront van het vijfdelige model dat Van Oeckelen eerder had toegepast in Tolbert (1867) en Oenkerk (1871, deel 1865-1872, 136-138 en 350-351). Men ziet een ronde middentoren van vijf pijpen, gedeelde tussenvelden met een tegengesteld labiumverloop en ronde zijtorens met zeven pijpen. Dit front maakt een forsere indruk dan Tolbert en oogt slanker dan Oenkerk. De merkwaardige hoogteverhoudingen in de tussenvelden in Oenkerk, waarbij de bovenvelden veel hoger zijn dan de benedenvelden, hebben in Westerlee geen equivalent. Verder zijn de velden vlak, wat een andere indruk teweegbrengt. Opvallend is dat de torens zijn voorzien van verhoogde frontstokken, bij de middentoren het meest. Dit had Van Oeckelen eerder gedaan in Blijham (1869, deel 1865-1872, 221-223), maar dan alleen bij de middentoren. Door deze kunstgrepen maakt dit orgel een geheel andere indruk dan de verder toch wel verwante orgels in Tolbert en Oenkerk.\nDe decoratie is betrekkelijk sober. Aan de pijpvoeten in de torens en benedenvelden ontbreken de blinderingen. Boven in de torens ziet men voluutvormen, zoals Van Oeckelen die vaker gebruikt, in het midden voorzien van een rozet. De velden worden aan de bovenzijde afgesloten door plantenslingers die bij de zijtorens gedeeltelijk over het pijpwerk afhangen. Bij de schuine tussenlijsten in de velden ziet men onderaan de gebruikelijke golfranken met een bloem in het midden en erboven bladtakjes. Het langgerekte florale motief dat meestal op deze plek bij orgels van Petrus van Oeckelen is te vinden ontbreekt hier.\nOp de middentoren een lier met een eiken rank. Op de zijtorens forse muziekinstrumententrofee\u00ebn; men ziet een op zijn klankbeker staande klephoorn, waaraan bij het mondstuk allerlei andere instrumenten zijn vastgemaakt, een tamelijk ongebruikelijke variant van een veel gebruikt motief.\nOpvallend zijn de vleugelstukken. De bladerrijkdom die dit onderdeel van de Van Oeckelen-orgels doorgaans kenmerkt, is hier niet aanwezig. In plaats daarvan zien wij een grote hoeveelheid gebogen twijgen in allerlei mogelijke fantastische combinaties.",
  "Part10_033Utrecht": "Dit orgel van de uit Herford in Westfalen afkomstige orgelmaker Friedrich Meyer heeft een front van een in de 19e eeuw veel gebruikt model, dat ook veelvuldig werd toegepast door de orgelmakers Witte. Wij zien een front met drie vlakke spitsbogige velden, waarvan het middelste is verhoogd met een wimberg en de andere twee horizontaal worden afgesloten. Dit basisschema is hier echter verrijkt met overhoeks geplaatste vierkante hoektorens van twee etages, die hoger zijn opgetrokken dan de aangrenzende velden. De eerste etage is recht gesloten, de tweede is voorzien van spitsboogvelden met daarboven een balustrade met hoekpinakels.\nDe decoratie is vrij sober en ontleend aan de klassieke gotiek van de 13e eeuw. De spitsboogvelden zijn voorzien van toten die als blindering dienst doen. In de centrale wimberg is een rozet met vierpas aangebracht. De wimberg wordt begeleid door hoekpinakels en is voorzien van hogels en een kruisbloem als bekroning. Rozetten vormen ook de decoratie in de boogzwikken van de velden.\nFronten met een dergelijke opbouw heeft Meyer vaker gebouwd. Men vergelijke het orgel in het Duitse Puderbach (Kreis Neuwied) uit 1887, waar hetzelfde schema op iets kleinere schaal is te zien. De zijtorens zijn hier echter ongedeeld.",
  "Part10_034AmersfoortEmma": "Een typisch Victoriaans Engels orgel dat waarschijnlijk op zijn oorspronkelijke standplaats in een nevenruimte van het koor was geplaatst. Op een lage onderbouw verheft zich het geheel ongelede pijpenfront in een elegante curve naar het midden aflopend; een kleinere pijpendriehoek steekt daarbovenuit.\nOm het uiterlijk van dit soort orgels wat te verlevendigen, werden de frontpijpen vaak van een beschildering voorzien. De huidige beschildering hier is niet origineel; zij werd bij de plaatsing in Amersfoort vervaardigd door Henk Luyten uit Aalten. Zij is echter wel in de geest van de bouwtijd van dit instrument.",
  "Part10_035Blaricum": "Oorspronkelijk was dit een orgel zonder frontpijpen. Het stond tegen de noordmuur van het zangkoor opgesteld, zodat de voorzijde vanuit de kerk nauwelijks zichtbaar was.\nHet bestaat uit een middenpartij van twee geledingen, die aan de bovenzijde dakvormig afsluit, en uit twee lagere zijstukken. Op de daklijst zijn uitsteeksels aangebracht die wellicht gotische hogels moesten suggereren. Oorspronkelijk was het orgel voorzien van deuren die waren opengewerkt met kleine vierpassen, en van binnen met doek waren bespannen. Het was uitgevoerd in ongeschilderd eiken met enige gekleurde biezen. In 1969 werd het orgel met zijn front naar de kerk geplaatst, waarna men het nodig vond het van frontpijpen te voorzien en in lichte tinten te schilderen. Het zou gewenst zijn het in zijn oude vorm terug te brengen.",
  "Part10_036Drumpt": "Een voorbeeld van het standaardtype van Van Puffelen, gebaseerd op diens orgel van De Lier/Zwartebroek uit 1869, waarvan het front niet geheel ongewijzigd is gebleven. Het oudste onveranderd bewaard gebleven voorbeeld van dit type is dat van de Gereformeerde Gemeente te Arnemuiden (1873).\nKarakteristieke elementen zijn het vlakke middenveld en de tussenvelden met verhoogde pijpstokken. In plaats van de vlakke zijvelden van De Lier/Zwartebroek en Arnemuiden zien wij hier ronde torens met vijf pijpen. Het eerste orgel van Van Puffelen van dit model met zijtorens, in Noordeloos (1873), had ook vrij brede tussenvelden met pijplabia in een V-vorm. Dit laatste vindt men in Drumpt niet. Wel zijn de proporties gedrongener dan in Arnemuiden.\nDe decoratie is sierlijk en transparant. De blinderingen aan de pijpvoeten in het middenveld omvatten twee asymmetrische partijen, bestaande uit een bladstengel die zich splitst in twee ongelijke bebladerde C-voluten. Het snijwerk aan de pijpuiteinden in het middenveld heeft in wezen dezelfde opbouw, maar dan veel gecompliceerder. Een plantaardig element dat zich splitst in twee C-voluten is ook te zien in het snijwerk aan de pijpuiteinden in de tussenvelden. Deze velden worden aan de bovenzijde afgesloten door een smalle gebogen lijst waarboven een bloemenslinger, een gebruikelijk motief bij Van Puffelen in deze tijd. De benedenblinderingen van de velden zijn bijkans minimalistisch: een liggende S-voluut, waarop aan de kant van het middenveld zich triomfantelijk een staande S-voluut verheft. De benedenblinderingen van de zijtorens bestaan uit vrij eenvoudige in een krul beginnende S-ranken; boven in dezelfde torens zijn uit C-voluten opgebouwde S-ranken te zien die elkaar in het midden met twee opspringende krullen raken.\nOp het middenveld een wapenschild dat wordt vastgehouden door buitengewoon transparante voluutranken met krullen. De opzetstukken op de zijtorens zijn opgebouwd uit elkaar snijdende voluutsegmenten die lijken op een gotische kielboog. Zeer sierlijk zijn de vleugelstukken: uit een bebladerde tak ontwikkelt zich een S-rank, waaruit enige elegante S- en C-ranken voortkomen, alles licht en luchtig.\nLicht en luchtig is ook het snijwerk onder het middenveld: in het midden vier gekoppelde C-voluten, die in S-ranken uitwaaieren. De consoles onder de torens zijn van het gebruikelijke model met omgekrulde bladeren. Het standaardtype van Van Puffelen heeft hier wel een hoogtepunt van doorzichtigheid en sierlijkheid bereikt.\nIn 1875 plaatste Van Puffelen een orgel in het naburige Meteren. De hoofdvormen en de decoratie van dit orgel vertonen grote overeenkomsten met Drumpt en toch is de visuele uitstraling van beide orgels geheel anders.",
  "Part10_037Eernewoude": "Een front dat op het eerste gezicht een eenling lijkt te zijn in het oeuvre van de derde generatie Van Dam. Hoewel zeldzaam, is dat toch niet het geval. Er is een tweede orgel bekend, dat met een vergelijkbaar fronttype uitgerust was. Dit betreft het orgel dat omstreeks 1922 geplaatst werd in de kerk van Oosterwijk bij Leerdam, en dat in 1965 bij een kerkbrand aldaar verloren ging. Het front van dit orgel is bekend van een oude foto.\nHet auteurschap van Van Dam van het orgel te Oosterwijk is bekend uit overlevering. Maar het front bevestigt dit overtuigend, met name door de toegepaste ornamentiek. Er zijn kleine verschillen in uitvoering, vergeleken met het front van Eernewoude. Zo was het orgel van Oosterwijk wat hoger in de balustrade geplaatst, waardoor een onderkas met paneeltjes aanwezig was.\nDe labia in de tussenvelden waren spits, de afsluiting van de velden bestond uit een C-voluut, die bol gebogen was. De vleugelstukken met hun uitwaaierende krul deden sterk denken aan Van Dam-exemplaren uit de jaren 80 en 90 van de 19e eeuw. Men zou deze twee fronten kunnen zien als een gereduceerde versie van het zevenledige frontontwerp met de smalle gedeelde veldjes naast de middentoren. Door weglating van genoemd element ontstaat dan het hier getoonde vijfledige front met verhoogd geplaatste ongedeelde velden. De horizontale labiumlijn van de tussenvelden is in Eernewoude een wat ongewoon element in het Van Dam-oeuvre. Bij het Oosterwijkse orgel waren die labiumlijnen op de meer gebruikelijke wijze naar buiten toe oplopend.\nVanwege de geringe hoogte van het kerkgebouw in Eernewoude hebben de orgelmakers het front zo laag mogelijk op de galerijvloer geplaatst. Er is een brede frontkrans, en de frontvormen worden door het forse hoofdgestel van de orgelgalerij overgenomen. Deze situatie komt overeen met het in hetzelfde jaar gebouwde orgel in de kerk van het vlak bij Eernewoude gelegen Wartena.\nIn de verhoging onder de tussenvelden zijn aan beide zijden twee vierpasjes uitgespaard. Ook dat element, hoewel toch vrij zeldzaam bij Van Dam, komt nu juist omstreeks 1875 bij meer Van Dam-orgels voor.\nHet blinderingssnijwerk, geheel verguld, bestaat bij dit orgel bijna uitsluitend uit blad- en bloemmotieven. In het snijwerk bij de pijpvoeten van de zijtorens zijn liggende S-voluten te zien. Hoogst ongebruikelijk is het ornament bij de pijpvoeten in de middentoren: vanuit een staand lijstje, geschilderd in de kleur van het houtwerk van het front, vertrekken de gesneden ornamenten zijwaarts, maar, tegengesteld aan de verwachting, ook naar onderen aflopend. Boeiender zijn de vullingen bij de boveneinden, bestaande uit vrij vlezig uitgevoerde bladranken met bloemen en trossen.\nDe tussenvelden worden aan de bovenzijde afgesloten door een hol gewelfde langwerpige en hier en daar opengewerkte C-voluut. Het snijwerk eronder bestaat uit eenvoudige golfranken met bloemen, en blijft keurig buiten het terrein van de voluutband.\nHet opzetstuk op de middentoren heeft tegenover elkaar geplaatste C-voluten als buitengrens, waarbinnen vooral een bloemenkrans opvalt. De opzetstukken op de zijtorens zijn wat geslotener van uitwerking en samengesteld uit voltuutbanden, bladranken en bloemen.\nDe wat extravagant uitgevoerde vleugelstukken verschaffen het eenvoudige front een waarlijk virtuoze omlijsting. Op het eerste gezicht volstrekt atypisch voor het werk van de orgelmakers Van Dam, blijken ze bij nadere beschouwing toch wel uit bekende thema\u2019s te zijn opgebouwd. Bovenaan beginnend met twee golfranken, ontwikkelt zich daarna ineens een enorme, uit een C-voluut bestaande krul, die met acanthusblad aan de onderzijde op de balustraderand rust. In de binnenzijde van de krul zijn langs de band de bekende thema\u2019s van acanthusloof en bloemen te zien, terwijl aan het eind van de krul, ook weer tegen de binnenzijde van de band, een grote bloem is aangebracht. Het hart van de cirkel is hier dus leeg gelaten, wat het uitzonderlijk aspect van deze vleugels benadrukt.\nZo zijn er dus veel elementen in het front, die binnen de kaders van het Van Dam-oeuvre passen, maar ook wel enkele, die ons voor raadsels plaatsen, zoals het ornament bij de pijpvoeten van de middentoren. Ook in de achterwand komen op onverwachte plaatsen profiellijstjes voor, die op verbouwing of aanpassing zouden kunnen duiden. Omdat bij dit orgel ook op andere plaatsen oudere materialen zijn hergebruikt, mag voor de orgelkas minimaal enige twijfel aan de volledige authenticiteit gegrond worden genoemd.",
  "Part10_038Ellecom": "Een wat vreemd geproportioneerd geheel: een vijfdelig front met ronde middentoren, vlakke tweedelige velden en ronde zijtorens, het geheel gevat tussen twee aanbouwsels met spitsbogige opening. Deze \u2018aanbouwsels\u2019 zijn zeer typerend voor Ehrenfried Leichel; hij heeft dergelijke 'Leichel-poortjes' bij verschillende oudere orgels aangebracht waaronder Rozendaal, Hervormde Kerk (ca 1740, deel 1726-1769, 140-141) en Rheden, Hervormde Kerk (1816, deel 1790-1818, 319-321). Vreemd zijn de verhoogde frontstokken van de middentoren en vooral die van de zijtorens, die twee keer zo hoog zijn geplaatst als die bij de middentoren. Vooral deze verhoging levert nogal vreemde proporties op. De tussenvelden vertonen een parallel naar buiten oplopende labiumlijn en zijn gedecoreerd met blinderingen die bestaan uit bebladerde S-ranken. De afscheiding tussen de etages bestaat uit een smalle horizontale lijst omzoomd door snijwerk dat tezamen een liggende driehoek vormt. Deze opzet en ook de gebruikte vormen herinneren vrij sterk aan het werk van Naber. Het is dan ook denkbaar dat Leichel hier een ouder Naber-front heeft hergebruikt en dat met enige kunstgrepen voor zijn nieuwe instrument passend heeft gemaakt.\nHet snijwerk boven in de torens vertoont vrij scherpe bladvormen. De consoles onder de torens zijn voorzien van wat grof omkrullend bladwerk, van een ander karakter dan het snijwerk in het middendeel. Tamelijk rijk zijn de naast de 'Leichel-poortjes' aangebrachte vleugelstukken; zij bestaan uit ingewikkeld in elkaar kronkelende voluutranken, die op de borstwering uitlopen in een hoorn van overvloed en verscheidene vruchten.",
  "Part10_039Elsloo": "Een betrekkelijk laat voorbeeld van een orgel met een fronttype dat nog teruggaat op de Luikse orgelbouw van de 18e eeuw: een vijfdelige opbouw met drie ronde torens van vijf pijpen elk, en brede vlakke ongedeelde tussenvelden. Men vergelijke bijvoorbeeld het orgel in Eckelrade (ca 1775, deel 1769-1790, 104-106).\nGenoemde Luikse orgels hadden de klaviatuur vrijwel altijd aan de voorkant, nooit aan de zijkant zoals hier. De manier waarop de onderkas is opengewerkt teneinde het pijpwerk van het positief beter hoorbaar te maken, heeft in de oudere instrumenten geen equivalent. De insnoering van de onderkas is echter wel weer traditioneel.\nDe decoratie is vrij sober. Blinderingen aan de pijpvoeten ontbreken. Aan de pijpuiteinden in de velden zijn driedelige draperie\u00ebn aangebracht, waarboven een opengewerkte lijst met gestileerd rankwerk. Vergelijkbare gestileerde plantenmotieven zijn ook te vinden in de torens. De consoles onder de drie torens vertonen eenvoudig omkrullend bladwerk. In de vleugelstukken zijn talrijke muziekinstrumenten aangebracht.",
  "Part10_040Geervliet": "Het voor de Utrechtse Geertekerk gebezigde frontschema roept bij een eerste beschouwing herinneringen op aan het in 1866 in gebruik genomen orgel van de Oud-Katholieke Kerk in Schiedam (deel 1865-1872, 90-91). Mag dit frontschema dan vrijwel identiek zijn, qua afmetingen, presentatie en ornamentiek zijn er echter de nodige verschillen.\nDe beschikbare ruimte in de onderscheiden kerkgebouwen is zonder meer van invloed geweest op de uiteindelijke vormgeving. In Schiedam was de hoogte beperkt voor een orgel met een gecombineerde windlade en een onderkas waarin de windvoorziening een plaats moest krijgen. Voor C en Cis van de Prestant 8' was in het front geen plaats; deze pijpen moesten in de kas worden ondergebracht. Ook het voor de zangers bestemde balkon bood weinig uitwijkmogelijkheden. In Utrecht daarentegen was er een overvloed aan ruimte, zowel in de hoogte, de diepte (het koor van de kerk werd niet voor de eredienst gebruikt), alsmede de breedte. Witte kon hier dan ook een Hoofdwerk-/Bovenwerkorgel realiseren, met de windvoorziening buiten de kas. C van de Prestant 8' staat in het front. De beschikbare hoogte was in Utrecht zelfs dusdanig groot dat er nog ruimte overbleef tussen de bekroning van de wimberg en het plafond. Door plaatsing op de kroonlijst van de kanselwand ontstond een monumentale scheidingswand tussen het als kerk in gebruik zijnde gedeelte van het gebouw en het v\u00f3\u00f3r de plaatsing van het orgel al afgesloten koor.\nVergelijking van de eerste, door Witte vervaardigde werktekening met het definitieve ontwerp laat zien dat bij de totstandkoming van het orgelfront voor de Geertekerk verschillende invloeden een rol hebben gespeeld. In het eerste ontwerp komen enkele, in vroeger jaren toegepaste motieven terug; het tweede ontwerp is met aan zekerheid grenzende waarschijnlijkheid het resultaat van door de Utrechtse architect N.J. Kamperdijk naar voren gebrachte idee\u00ebn.\nBasis voor het Utrechtse front is het in de jaren vijftig van de 19e eeuw door C.G.F. Witte voor het eerst toegepaste schema met een driedelige, vlakke fa\u00e7ade waarvan het middenveld hoger is dan de zijvelden. Aanvankelijk paste Witte senior dit type uitsluitend toe in een neogotische vormgeving. In 1864 volgt in Purmerend (Doopsgezinde Kerk) en Rijsoord (Hervormde Kerk) een variant met ronde bogen (deel 1858-1865, 329-331 en 332-334). Weer enkele jaren later werd een variant uitgewerkt waarbij het middenveld gedeeld is (Schiedam, Oud-Katholieke Kerk). Deze laatste invulling werd, mogelijk op advies van architect J. Vormer, ontleend aan de architectuur van het enige jaren daarvoor in gebruik genomen kerkgebouw.\nDe eerste ontwerptekening voor de Geertekerk laat een aantal overeenkomsten zien met eerder gerealiseerde fronten. Het traliewerk met vierpas boven de zijvelden is zelfs nog ontleend aan de neogotische vormentaal van de reeks Leiden/Bunschoten (1860, deel 1858-1865, 112-114). Daarnaast zijn veel details overgenomen van het type Purmerend/Rijsoord: de vormgeving van de stijlen met hun bekronende pinakels, de vulling van de zwikken van de zijvelden, de fleur de lis-achtige elementen. Vormgeving en invulling van de wimberg sluiten weer meer aan op de in Schiedam gerealiseerde. Evenals in Purmerend is voor de gesloten borstwering van Utrecht een geometrische, overigens niet parallelle decoratie ontworpen. Het labiumverloop in het Geertekerkorgel sluit aan bij het verloop in contemporaine orgels van de firma J. B\u00e4tz & Co.: gebogen, in plaats van horizontaal (zoals in Schiedam) of V-vormig (zoals in Rijsoord).\nDe definitieve vormgeving laat weer een aantal verschillen zien met het eerste ontwerp. Genoemd kunnen worden: de geometrische figuren op de balustrade onder de pijpvelden zijn vervangen door (gotische) vierpassen, de bekroning van de zijvelden is vervangen door in terra cotta uitgevoerde elementen; de invulling en bekroning van de wimberg verschilt; de orgelkas is voorzien van de breedtewerking versterkende vleugelstukken; in de boog die het gedeelde middenveld begrenst zijn in terra cotta uitgevoerde rozetten aangebracht. De terra cotta elementen werden vervaardigd door de firma Martin te Zeist.\nZo vormt het Geertekerkfront niet zozeer een afsluiting van een eerder door C.G.F. Witte toegepaste reeks, maar meer het begin van een door zijn zoon J.Fr. Witte in allerlei variaties uitgewerkte vormgeving.",
  "Part10_041KatwijkaanZee": "Het front van dit orgel, dat oorspronkelijk was bestemd voor de Hervormde Kerk te Heino, is een goed voorbeeld van het door Knipscheer in deze jaren veelvuldig toegepaste standaardmodel. Wij zien drie ronde torens van elk vijf pijpen en gedeelde vlakke tussenvelden met tegengesteld labiumverloop en schuin naar buiten aflopende tussenlijsten. Oorspronkelijk was dit instrument een balustradeorgel. De huidige onderkas dateert uit 2005.\nHet blinderingssnijwerk bestaat uit eenvoudig rankwerk. De huidige vleugelstukken zijn niet oorspronkelijk. In Heino vertoonden zij voor Knipscheer typerende vormen: een forse S-rank met een brede horizontale lijst als bovenafsluiting en daarop bladtakjes. Op de torens bevonden zich in Heino beelden van David en twee bazuinblazende engelen, van het model dat Knipscheer meestal plaatste. Deze beelden zijn thans nog in de kerk te Heino aanwezig.",
  "Part10_042Megchelen": "Een orgeltje met een zeer eenvoudige rechthoekige kas, zonder veel uitgesproken stijlkenmerken. De hoekpartijen worden door pilasterachtig behandelde stijlen sterk geaccentueerd. De profielen van de 'kapitelen' en kroonlijst zijn eenvoudig, maar verzorgd. Het enige wat meer uitgesproken stijlkenmerk is het rondboogfries boven het pijpveld. Dit bestaat feitelijk uit een reeks open hoefijzervormige C-voluten, waartussen een hangend sterk gestileerd plantaardig element, dat doet denken aan een omgekeerde Franse lelie.",
  "Part10_043Meppel": "",
  "Part10_044Ommelanderwijk": "Een eenmanuaals orgel van Roelf Meijer, maar van een grotere omvang dan het iets oudere in Thesinge (1873). Het front is dan ook forser van opbouw en werkt door de donkere tinten van het blinderingssnijwerk en het gesloten snijwerk van de vleugelstukken veel massiever dan de andere orgels van deze orgelmaker. De velden zijn breder dan in Thesinge, terwijl het verschil in hoogte tussen de boven- en benedenvelden aanzienlijk is. De decoratieve vormen zijn in hoofdzaak gelijk aan die in Emmen (1873). Ook hier de scherp ingesneden bovenblinderingen in de torens en de ovaaltjes in de benedenblinderingen. De S-ranken in de tussenvelden zijn van een gelijke vorm als in Emmen. Zo ook de bovenblinderingen in de bovenvelden en de ranken op de bovenlijsten. Ook de hoorn van overvloed ontbreekt niet.\nDe vleugelstukken vertonen wel dezelfde vormen als Emmen, maar zij zijn gesloten, breder en zetten hoger aan. Het is vooral aan deze onderdelen te danken dat dit orgel veel massiever oogt dan andere Meijer-orgels.",
  "Part10_045Oosteinde": "Een orgel met een vijfdelig front, nauw verwant aan het iets oudere instrument in de Hervormde Kerk in Westerlee (1873). Het orgel is echter groter en oogt ook forser, onder meer doordat de tussenvelden breder zijn dan in Westerlee en doordat de middentoren zeven pijpen heeft in plaats van vijf, zoals in Westerlee. Verder zijn de overeenkomsten opvallend. Het labiumverloop in de tussenvelden is gelijk: beneden naar het midden aflopend en boven naar het midden oplopend. De torens hebben verhoogde frontstokken.\nDe decoratie is betrekkelijk sober. Aan de pijpvoeten in de velden zijn bebladerde takken aangebracht. Aan de pijpvoeten in de torens ziet men bebladerde S-ranken, bij de middentoren met een rozet. De bovenblinderingen in de torens bestaan uit S-ranken met twee bloemrozetten in het midden. Onder de schuine tussenlijsten in de velden is een golfrank aangebracht met een bloemmotief in het midden. Het voor Van Oeckelen zo kenmerkende langgerekte florale motief op deze lijsten, dat in Westerlee ontbreekt, is hier wel te vinden. Boven de velden is een gevlochten plantenslinger aangebracht die bij de torens even afhangt over het pijpwerk, beduidend minder dan in Westerlee.\nOp de middentoren een opzetstuk bestaande uit voluutvormen en bloemen. Op de zijtorens vlampotten. De vleugelstukken zijn van het voor Van Oeckelen kenmerkende model: een rijk bebladerde S-rank eindigend in een krul met rozet.",
  "Part10_046Oost-Souburg": "Bij dit orgel wijkt Van Puffelen af van het door hem ontwikkelde standaardfront, van het type Noordeloos (1873). Wij zien hier een vijfdelig front met een ronde middentoren van zeven pijpen, vlakke gedeelde tussenvelden met parallel horizontaal labiumverloop en ronde zijtorens met vijf pijpen.\nIn de decoratie overheersen de voluutvormen. Aan de pijpvoeten in de middentoren ziet men in de hoeken S-ranken, waarin zich C-voluten neervleien, met in hun naar bovengerichte opening bloemen en fruit. Deze twee voluten ontmoeten elkaar in het midden bij een uit twee gekoppelde C-voluten samengestelde figuur met bladwerk erin. Eenzelfde figuur ziet men boven in de middentoren, maar dan geflankeerd door S-ranken, zonder de behaaglijk op hun rug liggende voluten. Aan de pijpvoeten in de zijtorens en benedenvelden zijn S-ranken te zien. Aan de pijpuiteinden van de benedenvelden zijn in elkaar geschoven bebladerde C-voluten aangebracht, met een cartouche in het midden. S-ranken beheersen de blinderingen in de bovenvelden, die worden afgesloten door een dunne inzwenkende lijst, waarboven een bloemenslinger is aangebracht.\nDe vleugelstukken bestaan uit bebladerde golfranken, die zich in het midden verbreden en daar ook enige muziekinstrumenten tussen hun bladeren verstoppen, en zich verder naar beneden weer versmallen. Op de middentoren een lier, omgeven door uitermate vlezige bladstengels en geflankeerd door andere muziekinstrumenten. Op de zijtorens opzetstukken, samengesteld uit vier bebladerde C-voluten.\nDe aandacht verdient nog de console onder de middentoren. Men ziet daar twee paar boven elkaar geplaatste gekoppelde C-voluten met enig zeeschuim; het bovenste paar moet ooit een wapenschild of een tekst hebben omarmd, waarvan nu niets meer is te zien. De consoles onder de zijtorens hebben het gebruikelijke bladmodel.",
  "Part10_047Oostwoud": "Een front met enerzijds voor Van Dam a-typische eigenschappen, maar anderzijds ook voorzien van ornamenten waarin de stijl van het huis wel degelijk herkenbaar is. Het ontwerp komt maar eenmaal voor in Van Dams oeuvre. Het is een variant op de verwante fronten van Lemmer (1842) en Hemelum (1843). Bij deze fronten was het frontontwerp met gedeelde middentoren (van bijvoorbeeld Franeker, 1842) gevarieerd door een nieuwe opzet van het middendeel van het onderfront. De ronding kwam daarbij te vervallen, waardoor drie velden ontstonden, vlak of licht hol gewelfd, met een samenhangend labiumverloop bij de daarin geplaatste frontpijpen. Bij het front van Oostwoud zijn de twee tussenstijlen uit dit ontwerp weggelaten waardoor een groot onderveld ontstond. Mede door sterk naar voren uitkragende positie van de middentoren van het bovenfront krijgt dit deel van het front nu veel aandacht.\nOpmerkelijk is, dat collega\u2019s van Van Dam dit idee ook hebben toegepast. Zij deden dat bovendien eerder dan Van Dam. W. Hardorff deed het in Kubaard in 1856, Dirk Ypma was er het eerst bij met zijn (verbande) orgel te Midwoud in 1849. Het laat zich dan ook aanzien dat Ypma degene is geweest, die de variant op het front van Lemmer (door hem gebouwd in 1842, naar alle waarschijnlijkheid met een frontontwerp van L.J. van Dam) heeft bedacht. Omdat Midwoud en Oostwoud dicht bij elkaar liggen ligt het ook voor de hand te veronderstellen, dat het front van Midwoud de inspiratiebron voor het front van Oostwoud is geweest.\nHet meest a-typische detail voor Van Dam wordt gevormd door de slanke, gekoppelde kolommen  met composietkapiteeltjes die tegen de frontstijlen geplaatst zijn. Een soortgelijk idee was te zien bij het front van Midwoud, daar stonden ze echter wat verder uit elkaar en waren het basement en de kapitelen anders gedetailleerd. Naast de middentoren van het bovenfront zijn enkelvoudige kolommetjes geplaatst, dat was in Midwoud ook het geval. De wat hol gewelfde uitvoering van het onderveld is verder de laatste overeenkomst met het front van Midwoud. De ornamentiek stond bij dit front nog in het teken van de Empire-traditie. In Oostwoud zijn veel barokke vormen toegepast, ook al zijn er enkele uitzonderingen.\nBijzonder zijn in elk geval de vier gesneden consoles, geplaatst onder vier frontstijlen van de zijtorens. Zij maken optisch deel uit van de wereld van de gekoppelde kolommen die tegen de frontstijlen aangebracht zijn. In de uitvoering vallen bladmotieven en een verticaal parelrandje op.\nDe culs-de-lampe onder de twee zijtorens verraden daarentegen de Van Dam-stijl met hun centrale schelpmotief, omrankt door een enkel blad en een bloem in de overblijvende zwikken. In de cul-de-lampe onder middentoren van het bovenfront kon de houtsnijder zich uitleven. Door de sterke vooruitspringende positie was hier behoefte aan een krachtig en breed uitwaaierend ornament. In het hart hiervan is weer de schelp aangebracht, omlijst door krachtig uitgevoerd acanthusloof, met grote bloemen op de hoeken.\nDe blinderingen bij de pijpvoeten zijn bij alle frontgeledingen laag, vrijwel evenwijdig ook, gehouden. In de torens zijn het golfranken, ontspringend uit een centraal geplaatst ornament, in de velden is eikenblad te zien, wat in deze periode niet zoveel voorkomt bij de orgelmakers Van Dam. Het snijwerk bij de boveneinden van de pijpen bestaat in hoofdzaak uit plantaardige golfranken. Bij de drie torens is het middelste ornament, dat de ranken verbindt, iets over het hout van de kappen heen gestoken, een gebruik dat de orgelmakers Van Dam veel toepassen. Het blinderingssnijwerk dat onder het middelste grote snijstuk is geplaatst bevat golfranken met bloemen en een pijnappel in het midden.\nIn de vleugelstukken herkennen we ondubbelzinnig de hand van de vaste ornamentsnijder van Van Dam: de langs de zijstijlen omlaag gaande gekoppelde golfranken, de druiventrossen bij de verbreding, de bloem in de grootste cirkel onderaan en de laatste krul, met nog wat bloemen in de verbinding naar de balustrade. In de bekroning van de middentoren keert de bloem uit de grote cirkel van het vleugelstuk nog eens tweevoudig terug, op de zijtorens zijn barokke varianten op het palmet-thema te zien.\nOpmerkelijk is tenslotte de kleurstelling van het front, bestaande uit een zacht-lila hoofdkleur, in combinatie met wit en vergulde partijen in het ornamentwerk. Het is niet bekend of deze kleurstelling origineel is.",
  "Part10_048Rijpwetering": "Het front van dit orgel is een variant op het fronttype van Akersloot/Sint Nicolaasga (1870, deel 1865-1872, 356-358). Het is ook vervaardigd in het atelier Veneman te 's-Hertogenbosch.\nWat in de eerste plaats opvalt is de grote soberheid in decoratie, die overigens voor een deel berust op een drastische vereenvoudiging in de jaren zestig. De overeenkomst met Sint Nicolaasga is vooral gelegen in de hoekige middentoren en de luchtboogachtige bovenlijsten van de tussenvelden. Verder zijn de verschillen aanzienlijk. De middentoren in Sint Nicolaasga is trapeziumvormig, hier is hij driehoekig van plattegrond. De tussenvelden in Sint Nicolaasga zijn ongedeeld en voorzien van verhoogde frontstokken; hier zijn zij tweedelig en ontberen zij de verhoogde frontstokken. Verder zijn de zijtorens vervangen door vlakke velden met een tootboog en een wimberg.\nDe stijlen tussen velden en toren zijn alle getransformeerd tot slanke zuiltjes met kapitelen. De middentoren is voorzien van tootbogen en twee wimbergen, geflankeerd door pinakels. Onder de middenpinakel is een hangende druiventros te zien. Ook de wimbergen van de zijvelden worden geflankeerd door pinakels. De etages van de velden worden gescheiden door horizontale lijsten met een ruitpatroon.\nDe trapeziumvormige orgelgaanderij heeft een opengewerkte borstwering met in het middendeel rozetten met ronde vierpassen en in de zijstukken ruitvormen met spitse vierpassen. De witte kleur is niet oorspronkelijk; restanten van de oorspronkelijke afwerking moeten nog onder de witte verflaag aanwezig zijn.",
  "Part10_049Scheemda": "Waarschijnlijk het grootste voorbeeld van het standaardfront van Roelf Meijer. De proporties zijn hier wel erg opgerekt, wat vooral bij de zijtorens opvalt. De bovenvelden zijn lager dan de benedenvelden, maar de verschillen zijn niet zo groot als bij het eveneens uit 1874 daterende orgel in Ommelanderwijk.\nDe decoratie is in hoofdzaak gelijk aan die van de oudere orgels van dit type, met name Emmen (1873). Ook hier weer de opvallend scherp ingesneden bovenblinderingen in de torens en de benedenblinderingen met ovaaltjes. De bovenblinderingen aan de bovenvelden bestaan, evenals te Emmen, uit golfranken met bloemen. De overige blinderingen in de velden hebben hetzelfde model als in Emmen en Ommelanderwijk, alleen zijn ze hier omgekeerd geplaatst. De golfranken op de bovenlijsten hebben in Emmen hun equivalent. De vleugelstukken zijn rijk en houden het midden tussen de sierlijke vormen in Emmen en de massaliteit in Ommelanderwijk. De hoorn van overvloed is nog wel aanwezig, maar zo in het rankwerk opgenomen dat hij nauwelijks opvalt. De opzetstukken op de zijtorens bestaan ook hier uit gekoppelde C-voluten met gekruiste bazuinen; op de middentoren een lier met guirlande.\nLinks van het orgel is nog de oude borstwering van het gotische orgel uit 1526 te zien, waarvan de kas zich thans in de collectie van het Rijksmuseum te Amsterdam bevindt (deel 1479-1725, 55-56).",
  "Part10_050Tuitjenhorn": "Een neogotische orgelkas afkomstig van het atelier Veneman uit 's-Hertogenbosch. Zij is een compacte versie van de eveneens door Veneman vervaardigde orgelkas van het Maarschalkerweerd-orgel in de Maria-Geboorte Kerk te Rumpt (1863, deel 1858-1865, 268-269). Ook hier een spitsbogig middenveld met bekronende wimberg, geflankeerd door achtereenvolgens twee torens, twee smalle velden en twee lagere torens. Alleen is alles veel gedrongener van proportie.\nDe decoratie is tamelijk rijk. De torens bevatten aan de pijpuiteinden tootbogen met hangende kapiteeltjes, waarboven drie wimbergen met pinakels. Zij worden bekroond door spitsen met hogels en een kruisbloem in top. De centrale wimberg bevat een tweeledige boog met rozet met vierpas en wordt ook gesierd door hogels en bekroond door een kruisbloem. Voor het middenveld is een laag zuiltje geplaatst met breed kapiteel dat als podest dient voor een staand beeld van Caecilia met orgeltje.\nOpvallend rijk zijn de consoles onder de torens: fraai bladwerk in op de late gotiek ge\u00efnspireerde vormen. Er is ook gebruik gemaakt van kleur. De zuiltjes tussen de torens zijn voorzien van een bruinrode beschildering met goudkleurige spiralen en gestileerde plantenmotieven. Dezelfde grondkleuren treft men ook aan op de spitsen van de torens en in het rozet met vierpas in de wimberg. In de onderkas zijn de panelen voorzien van dezelfde basiskleuren, maar met een blauwe omlijsting. De bonte kleuren van het Caecilia-beeld zijn waarschijnlijk niet origineel.",
  "Part10_051Wartena": "In grote lijnen vertoont dit front de bekende identiteit van het in 1864 in de Afgescheiden Christelijke Gemeente van Leeuwarden (vanaf 1982 in Harlingen, Vrijgemaakt Gereformeerde Kerk, in 2004 verbrand) ge\u00efntroduceerde zevenledige enkelvoudige acht-voets front.\nToch zijn er, waarschijnlijk gedwongen door de geringe hoogte van het kerkgebouw, enkele opmerkelijke varianten in die hoofdlijnen toegepast. Het front bezit hier geen onderkas met paneelwerk, zoals gebruikelijk, maar is lager op de galerijvloer geplaatst. Er is een vrij zware, tamelijk vlakke frontkrans aangebracht, die rust op een eveneens fors geprofileerd hoofdgestel dat de uit- en inspringende partijen van de frontindeling volgt. Voor culs-de-lampe was binnen deze opzet geen emplooi te vinden.\nEen tweede variant betreft de aanzet van de velden. In afwijking van de normale gang van zaken zijn hier de smalle veldjes naast de middentoren ook verhoogd geplaatst, als het ware om het gemis van de onderpanelen een beetje goed te maken. Op de paneeltjes onder de velden zijn kussenpaneeltjes aangebracht in rechthoekige kaders.\nDe peiwand onder het orgel dateert ook uit 1874 en bezit vlakke pilasters als deuromlijsting en gesneden consoles die optisch aan de ondersteuning van de orgelgalerij bijdragen. Twee gietijzeren kolommen met composietkapitelen fungeren daadwerkelijk als ondersteuning.\nDe virtuoos gesneden blinderingen, bekroningen en vleugelstukken vertonen veel overeenkomst met die van het omstreeks dezelfde tijd tot stand gekomen orgel te Hijlaard.\nDe gebruikelijke thema\u2019s zoals golfranken, banden, acanthusblad, vruchten en bloemen, alles in beweeglijke en plastische barokke trant, komen op vrijwel alle plaatsen overeen. Er zijn alleen kleine verschillen in de uitwerking aanwijsbaar. Zo is het verticale parelrandje in de vleugelstukken in Wartena rijker van uitvoering dan in Hijlaard, en ontbreken de lijstjes met rozetten, die in Hijlaard onder de vleugels zijn aangebracht, in Wartena. De bekroningen op de zijtorens bezitten bij beide orgels hetzelfde grondidee, de uitwerking in Wartena is echter verfijnder en wat losser van aard. De bekroningen van de middenkap is in Wartena meer gedrongen van uitvoering dan in Hijlaard vanwege de beperkte hoogte. De twee S-voluten zijn in Wartena niet op liggende S-voluten geplaatst, maar direct op de kap, de twee liggende S-voluten zijn geheel weggelaten. De verdere uitwerking van het centrale deel van deze bekroning is dan in Hijlaard weer rijker dan in Wartena: in Hijlaard zijn bloemen in de hartvormige opening aangebracht, in Wartena is een wat vlak uitgevoerd plantaardig motief te zien. Ook de palmet die dit geheel bekroont, is in Hijlaard rijker dan in Wartena.",
  "Part10_052Watergang": "Bij dit kleine instrument lijkt Knipscheer terug te gaan in de tijd; met zijn spitse zijtorens lijkt het sterk op zijn vroege werken in Uithoorn en Nieuwerkerk. Opvallend is het contrast tussen de slanke spitse zijtorens met vijf pijpen en de forse ronde middentoren met zeven pijpen. Deze proporties zijn voor de kleine orgels die Knipscheer in deze tijd maakte, niet karakteristiek. Het is dus niet geheel ondenkbaar dat hij van een oudere kas gebruik heeft gemaakt. Men heeft zelfs het jaartal 1815 in de kas gevonden, wat op zich nog niet zo veel zegt. Hoe dan ook, Knipscheer heeft toch een sterk stempel op het uiterlijk van dit orgel gedrukt. De decoratie met haar eenvoudige bladvormen is typerend voor zijn werk. Bij de middentoren ziet men daar voluutvormen toegepast. De vleugelstukken zijn niet typerend voor Knipscheer; zij kunnen later zijn aangebracht. De consoles onder de zijtorens vertonen eenvoudig bladwerk. In de Lutherse Kerk in De Rijp bevond zich onder de middentoren een uurwerk. Bij de plaatsing in Watergang heeft men dit vervangen door een fors uitgevallen console in een vormgeving die is ontleend aan de consoles onder de zijtorens. Oorspronkelijk werd het orgel bekroond door de van Knipscheer bekende beeldjes van David en twee bazuinblazende engelen. Deze zijn echter verloren gegaan.",
  "Part10_053Anjum": "Het frontontwerp van het orgel van Anjum is het monumentaalste dat de derde orgelmakersgeneratie Van Dam heeft toegepast voor orgels met twee klavieren en vrij pedaal. De kerk van Anjum kreeg het voorrecht van het prototype, tussen 1875 en 1904 werd het nog vijfmaal herhaald.\nHet idee van een dubbelfront met onderpositief, dat in het Van Dam-oeuvre voor het eerst verschijnt in Heeg (1860, deel 1858-1865, 126-128), is hier nader uitgewerkt. De verschillen zijn echter aanzienlijk.\nIn de eerste plaats geldt dit het onderfront. Door de opzet met twee ronde torens en de vooruitgeschoven positie heeft dit een meer zelfstandig karakter gekregen. Het herinnert aan de klassieke traditie van orgels met hoofdwerk en rugwerk. Duidelijk is dat de vormgeving ontleend is aan het vijfledige fronttype van Oudwoude (1856 deel 1850-1858, 303-304). Door het weglaten van de buitenste smalle veldjes van dit ontwerp is het hier toegepaste drieledige front ontstaan.\nIn het bovenfront en de zijtorens met aansluitende velden herkennen we de wereld van frontontwerpen als van Achlum (1854, deel 1850-1858, 189-190) en het veel toegepaste front van het in 2004 verbrande orgel van Harlingen, Vrijgemaakt Gereformeerde Kerk (1864, deel 1858-1865, 312-314), kortom, de meest verbreide Van Dam-frontarchitectuur.\nVergeleken met het front van Heeg is in het ontwerp van Anjum een veel grotere beweeglijkheid ontstaan, mede door de lichte welving van pijpvelden. Maar het meest wordt dit verschil veroorzaakt door de geheel andere aard van het snijwerk. Was bij het front van Heeg nog sprake van fragiel uitgevoerde ornamentiek, waarin de wereld van de eerste helft van de 19e eeuw nog doorsprak, bij het front van Anjum ontmoeten we daarentegen een herleving van barokke vormen. Alle blinderingen zijn uiterst plastisch en vlezig uitgevoerd met een schier onuitputtelijke variatie aan motieven die een inspiratie vanuit de vroege 18e eeuw verraden. Men herkent hierin C-voluten, banden, acanthusblad, bloemen, festoenen en slingers. Op de vijf torens zijn opzetstukken geplaatst. De vleugels zijn wat maatvoering betreft aan de monumentaliteit van het front aangepast. De virtuositeit van de Friese ontwerptraditie en de Leeuwarder \u2018antieksnijderskunst\u2019 heeft hier tot een magnifieke compositie geleid.",
  "Part10_054Arnhem": "Dit orgel werd in 1875 gebouwd voor de R.K. St-Eusebius, een opmerkelijke neogotische pseudobasiliek, van de architect H.J. van den Brink uit 1864 dat in 1990 aan de vernietiging werd prijs gegeven. Het orgel was een geschenk van de parochianen aan pastoor J.H. van Basten Batenburg voor diens zilveren priesterfeest. Het front is neogotisch van vormgeving. Het is vijfdelig en bestaat uit een verlaagde trapeziumvormige middentoren en vlakke ongedeelde tussenvelden met schuine onderlijsten en eveneens schuine bovenlijsten, in tegenbeweging met de onderlijsten, en vlakke zijtorens. Het motief van de schuine onderlijsten is ook te vinden bij de door de Utrechts beeldhouwer F.W. Mengelberg ontworpen orgelfronten in Oud-Ade (1869, deel 1865-1872, 243-244) en Vierakker (1873). Gezien de tijd van ontstaan en de grote invloed van Mengelberg in het Utrechtse aartsbisdom, zou het denkbaar zijn dat deze ook dit orgelfront had ontworpen. De stijl van het snijwerk wijst echter niet in diens richting. De schuine bovenlijsten komen in Mengelbergs orgelontwerpen uit deze tijd niet voor. Waarschijnlijk is deze vorm gekozen om het grote ingangsraam zoveel mogelijk vrij te laten.\nDe decoratie is betrekkelijk sober. Alleen het snijwerk in de driehoekige panelen onder de velden vertoont vrij weelderig bladwerk en twee wapens. De stijlen tussen de velden en de torens zijn alle getransformeerd tot zuiltjes met kapitelen. De drie torens zijn voorzien van tootbogen en worden afgesloten door rechte lijsten waarboven een balustrade met zware pinakels. Onder de vlakke zijtorens een paneel met eenvoudig rankwerk. De console onder de middentoren is gedecoreerd met bloemen en rozetten.",
  "Part10_055Beverwijk": "Een voorbeeld van het standaardfront van Flaes, dat is gebaseerd op het frontconcept van de Doopsgezinde Kerk te Wormerveer uit 1855 (deel 1850-1858, 268-270). Men ziet dus drie ronde torens en ongedeelde vlakke tussenvelden met horizontale bovenlijsten, met tussen de torens inzwenkende lijsten, waaronder voluut-rankwerk.\nZoals steeds bij dit type zet de middentoren iets hoger aan dan de tussenvelden en de zijtorens. De decoratie is ook van het bij Flaes gebruikelijke model. De blinderingen bestaan uit bebladerde S-ranken. Aan de pijpvoeten in de velden een S-voluut, die bij de middentoren eindigt in eenvoudig bladwerk. Op de bovenlijsten van de velden en op de kappen van de torens ornament, samengesteld uit bloemkelk-motieven. Voor de gebruikelijke bekroningen, een muziekinstrumententrofee op de middentoren en vlampotten op de zijtorens, was in deze kerk geen plaats. De consoles onder de zijtorens hebben het gelobde model dat Flaes in deze jaren vaker toepast. Onder de middentoren omkrullend bladwerk.",
  "Part10_056Deersum": "Een iets grotere en rijkere versie van het type Birdaard (1867, deel 1865-1872, 104-106), dat is op te vatten als een gecomprimeerde versie van de eersteling van de Adema's in Terneuzen uit 1858 (deel 1858-1865, 77-79). Wij zien een eenvoudige vijfdelige opbouw met drie ronde torens en vlakke ongedeelde tussenvelden. Het meest karakteristieke element wordt gevormd door de met snijwerk opengewerkte bogen boven de tussenvelden. Het orgel in Birdaard is iets anders geproportioneerd. Daar hadden alle de drie torens vijf pijpen. In Deersum is dat alleen bij de zijtorens het geval; de middentoren bevat zeven pijpen. De velden in Birdaard bevatten negen pijpen, die in Deersum elf.\nDe decoratie is rijker. In de opengewerkte bogen boven de velden is een vegetatief ornament aangebracht, bestaande uit twee uit een gemeenschappelijke rank voortkomende C-voluten, waartussen zich nog twee andere ranken ophouden. Het is verwant aan dat te Birdaard, maar volumineuzer en verfijnder van vormgeving. In de boogzwikken te Birdaard zijn eenvoudige rozetjes aangebracht; in Deersum ziet men driehoekige bladelementen. De bladranken onder de doorbuigende onderlijst van de boog is ongeveer gelijk aan die in Birdaard. De blinderingen van de zijtorens zijn verwant aan die in Birdaard: twee C-voluten met een plantaardig element in het midden. De middentoren vertoont eveneens twee C-voluten, maar nu worden deze gescheiden door een soort ionische krul. Het snijwerk boven de velden is vergelijkbaar met dat in de Birdaard: een S-rank, waaruit naar de zijkanten een krul ontspringt, maar rijker en verfijnder. De vleugelstukken bestaan aan de bovenzijde uit een S-rank, waaruit zich een slakkenhuis-achtige C-voluut ontwikkelt die op de bovenlijst van de borstwering rust met drie omkrullingen.\nOp de torens opzetstukken. Die op de zijtorens hebben een uit twee C-voluten gevormde basis, waarop zich een ornament bevindt dat lijkt op een omgekeerde ionische krul en dat wordt bekroond door een palmet. Op de middentoren een door bladvoluten begeleide lier. De consoles onder de torens zijn in vergelijking met de rest tamelijk simpel en conventioneel.",
  "Part10_057Haarlem": "Dit orgel werd niet speciaal gebouwd voor het Paleis voor Volksvlijt te Amsterdam, waar het van 1875 tot 1924 heeft gestaan. Het was oorspronkelijk bedoeld voor een concertzaal die men wilde inrichten in een vleugel van het Palais de l'Industrie in Parijs. Het stond klaar in het atelier van Cavaill\u00e9-Coll aan de Avenue du Maine, maar deze plannen vlotten niet erg, zodat de maker bereid bleek het instrument aan Amsterdam te verkopen. Om het instrument aan de proporties van het Paleis aan te passen, is het front vergroot met een loos Bovenwerkfront.\nDe ontwerper van het front en ook van de latere aanpassingen was de architect Alphonse Simil (1841-ca 1920) die voor Cavaill\u00e9-Coll verscheidene orgelfronten heeft ontworpen. Zijn bekendste ontwerp is dat van het nooit uitgevoerde orgelproject van Cavaill\u00e9-Coll voor de St-Pieter in Rome (1875).\nIn het keuringsrapport, in de weergave van de Franse consul C.M. Philbert, staat te lezen: 'Les proportions architectoniques de la partie centrale de la montre et du couronnement ont \u00e9t\u00e9 consid\u00e9rablement augment\u00e9es, ce qui a mis l'orgue mieux en rapport avec l'\u00e9tendue et le style de la salle'. Hoe moet men dat interpreteren?\nDat het bovenwerkfront een toevoeging was, staat vast. Maar hoe staat het met de rest? Onder elk der zijtorens van dit 'bovenwerk' bevindt zich \u00e9\u00e9n pijp die het middenveld scheidt van de twee tussenvelden. Dit wat eigenaardige onderdeel heeft alleen zin in samenhang met het bovenwerkfront en zal dus een toevoeging aan het oorspronkelijke ontwerp zijn. De tussenvelden passen precies onder de vleugelstukken van het bovenwerk en zullen dus ook in samenhang daarmee zijn ontworpen. Om het oorspronkelijke frontconcept te reconstrueren moet men dus het bovenwerk wegdenken en de twee tussenvelden en de grote pijpen naast het middenveld.\nNu moet men niet denken dat een dergelijk bovenwerkfront een wezensvreemd element was in de orgelarchitectuur van Cavaill\u00e9-Coll, integendeel. Reeds zijn in 1858 gebouwde orgel in de Saint-Louis d'Antin in Parijs werd voorzien van een dergelijk pseudobovenwerk. De voornaamste frontontwerpen van Simil hebben het ook, bijvoorbeeld het aan hem toegeschreven front van het orgel van het Conservatorium in Brussel (1879) en het reeds genoemde project voor de St-Pieter in Rome. Overigens, ook de toepassing van rondbogen was bij Cavaill\u00e9-Coll en Simil zeer gebruikelijk.\nDe decoratie is uitgesproken eclectisch. Een gotiserend element wordt gevormd door de toten aan de pijpuiteinden in de bogen. De booglijsten van het benedendeel zijn versierd met daarin uitgesneden sleutelachtige openingen. De boogzwikken hebben een decoratie uit zaagwerk in de vorm van bladwerk en voluten. Een ander gotiserend element is de kielboog boven de rondbogen in de tussen- en zijvelden van de benedenpartij. Deze kielbogen lopen naar boven uit in een fleuron die wordt geflankeerd door voluutvormen.\nDe velden hebben ten opzichte van de torens verhoogde frontstokken. Daarin zijn elkaar snijdende voluten aangebracht, in zaagwerk uitgevoerd. Opmerkelijk is de omgekeerde trapvorm aan de pijpvoeten in het middenveld. De bovenblinderingen van de torens zijn als een boogfries in zaagwerk uitgevoerd, met kleine boogzwikken, waarin plantmotieven. Daarboven hebben de torens een fries met rechthoekige inkassingen die een klassiek tempelfries moeten suggereren. De twee binnenste torens hebben een koepelvormige verhoging bekroond door een torentje; een en ander herinnert enigszins aan de torens van het beroemde kasteel van Chambord. De zijtorens hebben dezelfde koepelvormige bekroning, maar in plaats van het torentje ziet men daar een vaas. In de voetlijsten van de torens zijn rozetten aangebracht, waaruit horizontaal geplaatste bloemen ontspringen, een typisch neoclassicistisch motief. Opmerkelijk zijn de mascarons onder de twee binnentorens met hun wel zeer dramatische gelaatsexpressie. De buitentorens vertonen op dezelfde plaats een soort lotuskapitelen.\nHet middenveld wordt afgesloten door een brede lijst met gestileerde plantaardige vormen, waarin de onderbouw van de middentoren van het bovenwerk penetreert. De zijtorens van dit bovenwerk worden, zoals reeds gemeld, ondersteund door de zware pijpen die het middenveld flankeren. De vormgeving van het bovenwerk is een iets vereenvoudigde versie van die van de benedenpartij. Ook hier hebben de velden ten opzichte van de torens verhoogde pijpstokken. Hun bovenblinderingen zijn versimpelde versies van de tootbogen in de benedenpartij. Zo ook de boogfriesjes aan de pijpuiteinden in de torens. De bovenlijsten van de velden zijn opengewerkt met palmetvormen, al weer een klassiek motief. Daarboven een modillon-lijst die op \u00e9\u00e9n lijn ligt met de op dezelfde manier gedecoreerde kappen van de zijtorens. In de kap van de middentoren weer inkassingen zoals in de benedentorens. Op de torens wederom vazen. Het bovenwerkfront is voorzien van vleugelstukken in de vorm van geribbelde voluten met bovenin een haakvormig element en beneden een krul met bloem. Simil heeft mogelijkerwijs in de uitbreidingswerkzaamheden aan dit orgel inspiratie gevonden voor verschillende varianten op het thema orgel met een beneden-middenveld en een bovenwerk met middentoren.\nDe decoratie van dit orgel is niet direct verfijnd van karakter, maar is wel opmerkelijk vitaal en feestelijk. Oorspronkelijk was de orgelkas gebroken wit met overdadig verguldwerk.",
  "Part10_058Hardinxveld": "In Giessendam stond Witte voor de opgave een orgel te bouwen in een kerkgebouw waarin daarvoor nauwelijks ruimte was. Op de begane grond was al helemaal geen plaats en ook op de galerijen kon geen zitplaats worden gemist. De oplossing werd gevonden in de bouw van een nieuw orgelbalkon, boven een van de bestaande galerijen. Aan een Hoofdwerk-Bovenwerkopstelling viel daardoor niet meer te denken. Een orgel met \u00e9\u00e9n windlade en een dubbele ventielkast zou ontoereikend zijn. Het grote aantal te begeleiden kerkgangers vereiste immers een orgel van voldoende capaciteit.\nWitte koos dan ook voor een Hoofdwerk-Nevenwerkopstelling, met enkele modificaties. Voor het frontschema zou een kas in de trant van Amerongen, Hervormde Kerk (1862, deel 1858-1865, 198-200) te hoog zijn geweest. Hij loste dit uiteindelijk op door het schema van het orgel in de Doopsgezinde Kerk te Utrecht (1870, deel 1865-1872, 301-303) als basis te nemen en dit aan weerszijden uit te breiden met twee velden. Daardoor was er voldoende plaats voor de windladen. Vrijwel alle grote pijpen van zowel de Prestant 8' van het Hoofdmanuaal als de Salicet 8' van het Nevenmanuaal kregen een plaats in het front. In tegenstelling tot Utrecht kregen de grootste pijpen van de Prestant 8' een plaats in het middenveld (in Utrecht in de torens), waardoor het middenveld in Giessendam technisch en optisch een geheel andere functie heeft. Ook het labiumverloop in de torens is niet identiek: in Utrecht horizontaal, in Giessendam V-vormig.\nWat de ornamentiek betreft is er nauwelijks sprake van aansluiting met het Utrechtse neorococo front. De gebogen afsluiting van het middenveld treffen we ook in Utrecht aan; in Giessendam is de rococokrul vervangen door een door Witte zelden toegepaste lier. De geknikte boog die het middenveld afsluit, wordt ondersteund door kleine staande S-voluten.\nOpvallend is ook de gebroken voluut, toegepast in de afsluiting van de zijvelden, in het blinderingssnijwerk en in de consoles. Witte grijpt hier terug op de ornamentiek van het (in 1967 verbrande) orgel in de Remonstrantse Kerk te Utrecht (1866), waarvan architect S.A. van Lunteren het ontwerp maakte (zie deel 1865-1872, 302). Witte zou dit ornament in zijn latere orgels nog vele malen toepassen. In de bekroningen van de torens zien we koepelvormige elementen, met daaronder verschillend lijstwerk. De zijstijlen worden bekroond met pinakelachtige figuren.",
  "Part10_059Haren": "De kas van dit orgel werd gemaakt door de timmerman Caners uit Ravenstein, die ook de kerkbanken en de biechtstoelen vervaardigde. Het instrument heeft een vijfdelig neogotisch front bestaande uit een trapeziumvormige middentoren, smalle vlakke ongedeelde tussenvelden met verhoogde frontstokken en spitse zijtorens Vermoedelijk moeten wij dit orgelfront zien als een verdere ontwikkeling van het type Hoogeloon (1871, deel 1865-1872, 337-339). Ook daar een trapeziumvormige middentoren, maar dan geflankeerd door twee brede velden met wimbergen en met verhoogde frontstokken. De zijstijlen zijn nogal geprononceerd met hun beeldnissen. In Haren hebben de tussenvelden schuine bovenlijsten met hogels; zij wekken associaties met gotische luchtbogen. De brede zijstijlen van Hoogeloon zijn hier torens geworden.\nOnder het eigenlijke orgelfront vormt een brede onderbouw de overgang naar de iets ingesnoerde onderkas.\nDe decoratie is weelderiger dan in Hoogeloon. De drie velden van de middentoren hebben elk een driedelige tootboog aan de pijpuiteinden en een bekronende wimberg met flamboyant snijwerk. Tussen de middentoren en de zijtorens is achter de schuine bovenlijsten van de tussenvelden een balustrade aangebracht. De toten in de velden zijn opengewerkt. Onder de verhoogde frontstokken panelen met traceerwerk in de vorm van een wentelend rad. Daaronder panelen met een vierpas. De spitse zijtorens zijn voorzien van opengewerkte tootbogen, maar missen de wimbergen; zij worden bekroond door spitsen met hogels en pinakels, verwant aan de bekroning van de middentoren in Hoogeloon.\nOpmerkelijk zijn de consoles onder de torens met hun gestileerde bladwerk. Het orgel is ook voorzien van vleugelstukken, bestaande uit aan elkaar opgehangen S-ranken met gestileerde plantaardige motieven.",
  "Part10_060Langeraar": "Het is bekend dat Lodewijk Ypma het vervaardigen van de orgelkassen vaak uitbesteedde en in verscheidene gevallen zijn de namen van de makers ook bekend of op stilistische gronden te achterhalen. Bij het orgel van Langeraar is dat niet mogelijk. De stijl van het snijwerk verschilt vrij sterk van die van het atelier Goossens. Het atelier Veneman werkte in dexe tijd meestal in neogotische trant.\nHet orgel heeft een vijfdelig front met drie ronde torens van elk negen pijpen en sierlijk geholde tussenvelden. Het benedendeel van deze velden wordt in beslag genomen door staande beelden van engelen. Dat doet onmiddellijk aan Goossens denken. Vergelijk bijvoorbeeld de orgels in Meijel (1864, deel 1858-1865, 319-321), Sint Odili\u00ebnberg (1868, deel 1865-1872, 202-204) en Spierdijk (1875). Alleen deze toestand is in Langeraar niet oorspronkelijk. Deze beelden dateren wellicht uit 1903, toen het orgel in de huidige kerk werd geplaatst, maar zij kunnen ook nog wel van later datum zijn. Uit de bouwtijd van het orgel dateren zij in geen geval, zoals een vergelijking met de beelden naast de orgelkas duidelijk laat zien. Of deze velden oorspronkelijk andere beelden hebben bevat of dat zij van pijpen waren voorzien, is niet vast te stellen. De overeenkomst met de genoemde orgelfronten van Goossens is in ieder geval niet groot genoeg voor een enigszins betrouwbare toeschrijving aan dit atelier.\nDe decoratie is fraai en vertoont grotendeels plastische barok ge\u00efnspireerde vormen. Aan de pijpuiteinden in de torens ziet men in elk der beide hoeken een C-voluut, waaruit weer een andere C-voluut voortkomt. In het midden bevindt zich een bladelement dat met een soort tentakels de beide voluten poogt te bereiken, wat door de voluten ook weer wordt beantwoord. In de torenkappen ziet men een soort Franse lelie waar rankwerk van uitgaat, een neoclassicistisch motief. Merkwaardig is dat de blinderingen aan de pijpvoeten in de torens zeer bescheiden zijn uitgevallen; zij bestaan uit rankwerk. Boven de engelen zijn S-voluten te zien die in het midden bij een bloemmotief samenkomen. Aan de pijpvoeten in de bovenvelden is in de buitenhoeken een naar buiten gekeerde C-voluut aangebracht, waaruit achterwaarts een krul voortkomt. De bovenvelden worden afgesloten door een smalle inzwenkende lijst. Daaronder zijn draperie\u00ebn aangebracht die aan de kant van de zijtorens over de pijpen afhangen. Erboven ziet men een weelderige slinger van gevlochten bladwerk en vruchten, wederom een uitgesproken barokelement. Onder de voetlijsten van torens en velden loopt een gevlochten bladlijst, die ook langs de zijwanden doorloopt.\nEr wordt heel wat gemusiceerd op dit orgel. Op de middentoren zit Caecilia met haar orgeltje. Op de rechterzijtoren ziet men een gevleugelde putto, met op zijn linkerknie een muziekboek; met zijn rechterhand lijkt hij de maat te slaan. Op de linkertoren ook een putto; hij blaast op een bazuin. Twee belangrijke muzikale krachtfiguren flankeren het orgel: links Gregorius, ook weer met een muziekboek en eveneens aan het dirigeren, rechts David met de harp. Noch David, noch Gregorius lijkt in de gaten te hebben dat boven hun hoofd een keur van muziekinstrumenten hangt, ofschoon de afhangende kwasten hen bijna in de nek kietelen. De later toegevlogen engelen komen de muziek nog eens versterken; de linker zingt uit een muziekboek, de rechter steekt de bazuin.",
  "Part10_061Lekkerkerk": "Een orgel met een vijfdelig front, bestaande uit een ronde middentoren van zeven pijpen, vlakke gedeelde tussenvelden met tegengesteld labiumverloop en spitse zijtorens met vijf pijpen. Opvallend is het consequente gebruik van spitslabia bij de frontpijpen. Weinig herinnert aan het sierlijke instrument te IJsselmonde (1868, deel 1865-1872, 195-197). Eerder doet dit orgel iets denken aan de vroege werken van Hermanus Knipscheer II, zoals Uithoorn (1836, deel 1819-1840, 341-342), waar ook de smalle spitse zijtorens opvallen. De vorm van de tussenvelden en hun labiumverloop is echter anders, zodat de overeenkomsten waarschijnlijk wel op toeval berusten.\nOpvallend zijn de facetten in de kap en de voetlijst van de middentoren. Deze leken al enigermate aanwezig in IJsselmonde, maar niet zeer uitgesproken.\nIn 1954 werd de kerk drastisch gemoderniseerd. Waarschijnlijk heeft men bij die gelegenheid het orgel van verschillende onderdelen ontdaan, te weten de torenbekroningen en de vleugelstukken. Het beeld op de middentoren kon worden teruggeplaatst. De andere verdwenen delen zijn thans door kopie\u00ebn vervangen.\nHet beeldhouwwerk aan de orgelkas is blijkens de notulen van de kerkvoogdij van 28 juni 1874 vervaardigd door een zekere heer Wegenaar uit Rotterdam, die dit wilde aanbrengen 'volgens model van het orgel te Overschie'. Dit orgel werd gebouwd in 1863 door W.H. Kam en ging in 1899 door brand verloren (zie inleiding). Het is mogelijk dat Wegenaar ook aan dit orgel heeft gewerkt, maar zeker is dit niet. Een vergelijking van dit orgel met dat in Lekkerkerk laat zien dat de navolging van Overschie bij het Lekkerkerkse orgel met enige korrels zout genomen moet worden.\nDe decoratie in Lekkerkerk is betrekkelijk sober. Beneden in de middentoren twee bebladerde S-ranken die elkaar bij een palmetachtig motief ontmoeten. Onder in de zijtorens twee bebladerde S-voluten. Vergelijkbare vormen ziet men ook onder in de benedenvelden. Aan de pijpuiteinden in de middentoren klimmen vanuit beide hoeken enige C-voluten naar boven om elkaar bij een sierlijk bloemmotief te ontmoeten. De hier toegepaste vormen lijken enigszins op de blinderingen aan de pijpvoeten in de beneden-zijtorens in Overschie. Verder zijn bij het blinderingssnijwerk geen specifieke overeenkomsten tussen beide orgels vast te stellen.\nVoluutvormen ziet men ook boven in de zijtorens. De etages van de velden worden gescheiden door een sierlijke S-vormige rank. De bovenvelden worden afgesloten door een gevlochten bladslinger. De console onder de middentoren bevat acanthusbladwerk; bij de zijtorens zijn de consoles elk voorzien van drie bladelementen. Ook hier geen overeenkomsten met Overschie. De gereconstrueerde zeer transparante, vleugelstukken waaieren breed uit. Van boven naar beneden ziet men een S-rank, die uitloopt in een gecompliceerde C-rank met een rozet met geschulpte randen. Tussen deze twee elementen en de orgelkas zijn nog secundaire S-ranken aangebracht. De vleugelstukken in Overschie waren verwant, maar volumineuzer en minder transparant. Op de zijtorens zijn muziekinstrumententrofee\u00ebn aangebracht, kopie\u00ebn van de oorspronkelijke. Het orgel in Overschie had ook muziekinstrumententrofee\u00ebn, maar deze waren rijker. Bijzonder spectaculair is een reusachtige, onmiskenbaar vrouwelijke engel op de middentoren. Met haar rechtervoet staat zij tegen een hoorn van overvloed. In haar rechterhand heeft zij een bazuin, in haar linker een lauwerkrans. Hier is wel sprake van een duidelijke overeenkomst met Overschie. Ook daar werd de middentoren bekroond door een reusachtige engel, die ongeveer dezelfde houding had als die in Lekkerkerk.",
  "Part10_062Lollum": "Een orgel met een vijfdelig front: een flauw gebogen middenveld, iets hogere tweedelige tussenvelden en nog hogere zijtorens. De opzet is duidelijk verwant aan de Van Oeckelen-fronten van het model Zuidhorn, te weten Nieuwe Pekela, Lutherse Kerk (1868) en Visvliet, Hervormde Kerk uit 1869 (deel 1865-1872, 187-189, 253-255). Hoe de Leidse orgelmaker op dit frontmodel is gekomen, is vooreerst niet te zeggen. Zijn opzet wijkt van die van Van Oeckelen in een aantal opzichten af. In de eerste plaats is de verlaagde middenpartij bij Petrus van Oeckelen vlak en bij Van Gelder enigszins gerond. Verder liggen de voetlijsten van velden en torens in \u00e9\u00e9n lijn, terwijl bij Van Oeckelen het middenveld verhoogde frontstokken heeft. Bij de beide van Oeckelen-versies van dit fronttype is het labiumverloop in de tussenvelden parallel, in Lollum is het tegengesteld.",
  "Part10_063MaastrichtSt-Pieter": "Het front van dit orgel wijkt aanzienlijk af van het door Knipscheer in deze jaren meestal toegepaste standaardfront met drie ronde torens en vlakke gedeelde tussenvelden met schuine tussenlijsten. Hier ziet men een ronde middentoren, ongedeelde vlakke tussenvelden en vrij brede spitse zijtorens. Nu is Knipscheer in deze jaren wel vaker van zijn standaardfront afgeweken. Bij het orgel in Watergang (1874) paste hij ook spitse zijtorens toe, maar de tussenvelden waren wel gedeeld. In 1872 bouwde hij twee bijna identieke orgels voor de hervormde kerken van Ankeveen en Noorden, beide inmiddels verdwenen. De kassen van deze orgels waren varianten van het neoclassicistische blokmodel met vlak front. De tussenvelden waren ongedeeld. en voorzien van verhoogde frontstokken. Voor het thans te Maastricht Sint-Pieter aanwezige orgel combineerde hij de spitse torens, zoals in Watergang, met ongedeelde velden, zoals in Ankeveen en Noorden, zij het zonder de verhoogde frontstokken.\nHet blinderingssnijwerk vertoont de vrij grove ranken die bij veel Knipscheer-orgels uit deze tijd zijn te vinden. De vleugelstukken met hun brede S-rank met vlakke afdekking zijn eveneens voor Knipscheer typerend. Bekroningen op de torens ontbreken, maar waarschijnlijk zijn ze er wel geweest.",
  "Part10_064Meteren": "Het front van dit orgel vertoont grote overeenkomst met het iets oudere orgel in het naburige Drumpt. Wij zien ook hier een breed vlak middenveld met gebogen bovenlijst, tussenvelden met verhoogde pijpstokken en ronde zijtorens met vijf pijpen. In het labiumverloop van de tussenvelden verschillen beide orgels: in Drumpt is dat horizontaal, in Meteren naar buiten oplopend.\nOok in de decoratie zijn de overeenkomsten aanzienlijk, maar de uitwerking is in Meteren eenvoudiger. Dat is goed te zien bij de benedenblindering in het middenveld. Bij beide orgels ziet men twee asymmetrische partijen, bestaande uit een bladstengel die zich in twee\u00ebn splitst. In Drumpt levert de splitsing twee bebladerde voluten op, in Meteren is de voluutvorm nauwelijks te herkennen en zijn de bladvormen ook grover. Bij de bovenblindering van het middenveld in Drumpt ziet men in wezen dezelfde opbouw als aan de pijpvoeten, maar is alles gecompliceerder. In Meteren is de opbouw juist veel eenvoudiger geworden; hier wijken beide orgelfronten het meest van elkaar af.\nDe bovenlijsten van de tussenvelden bevatten ook hier een bloemenslinger, maar wel zeer simpel van uitvoering. De bovenblinderingen in de tussenvelden, met een plantaardig element dat zich splitst, zijn bij beide orgels in de hoofdvormen identiek, maar de detaillering is in Meteren minder verfijnd. De benedenblindering van de velden is in Drumpt en Meteren gelijk, alleen is de opstelling in Meteren gespiegeld. De benedenblinderingen in de zijtorens, S-ranken die in een krul beginnen zijn bij beide orgels nagenoeg identiek. Boven in de torens zijn de vormen ook ongeveer gelijk. Alleen de krullen, waarmee in Drumpt de beide hoofdelementen elkaar raken, zijn hier bloemknoppen geworden.\nIn Drumpt wordt het middenveld bekroond door een wapenschild met voluutranken. In Meteren is op die plaats een cartouche met het bouwjaar aangebracht. De voluutvormen die het omvatten zijn bescheidener, vanwege de geringere hoogte van de kerk en ook eenvoudiger. De opzetstukken lijken op die in Drumpt, maar zijn ook gedrongener. De hoofdvorm van de vleugelstukken is bij beide orgels gelijk: een bebladerde tak waaruit een S-rank voortkomt, die op haar beurt weer S- en C-ranken doet ontstaan. De vormen zijn echter in Meteren bij lange na niet zo sierlijk en doorzichtig, terwijl er ook enige muziekinstrumenten in verstrikt zijn geraakt. Onder de verhoogde pijpstokken van de velden is in Drumpt geen ornament aangebracht, in Meteren ziet men daar een ruitvormige plantaardig motief. Het snijwerk onder het middenveld is bij beide orgels gelijk van opbouw, maar alweer, in Meteren is het wat minder verfijnd.\nHoe moet men deze verschillen verklaren? Wellicht had men in Drumpt een betere beeldsnijder ter beschikking. Hoe dit zij, de boeiende vergelijking tussen beide orgels laat zien dat gelijke basisvormen toch een volkomen verschillend resultaat kunnen opleveren.",
  "Part10_065OudegaSmal": "Voor het ontwerp van dit front hebben de orgelmakers Van Dam hun ontwerp van een zevenledig front in Leeuwarden (1864, deel 1858-1865, 312-314) als uitgangspunt gekozen. De torens en smalle gedeelde veldjes kregen elk vijf pijpen toebedeeld, de verhoogd geplaatste ongedeelde velden elk zeven pijpen. De ongedeelde velden zijn van een sterke holle welving voorzien. De paneeltjes waarmee de verhoogde plaatsing bewerkstelligd is, zijn voorzien van drie vierpassen. De paneeltjes die de scheiding tussen de gedeelde veldjes vormen zijn voorzien van een diamantkop.\nDe peiwand, het hoofdgestel van de orgelgalerij en de balustrades hiervan, alles in eikenhout uitgevoerd, kwamen in het kader van de kerkrestauratie van 1923 tot stand en hebben dus geen historische relatie met het front.\nVoor de culs-de-lampe onder de drie torens is gekozen voor de twee gespiegeld geplaatste C-voluten, omgeven door blad en bloem in de overblijvende hoeken. In het centrum is een ornament aangebracht waarvan de nerven vaag aan de schelpvorm doen denken.\nBij de blinderingen zijn in feite twee hoofdthema\u2019s waar te nemen: S-voluten en plantaardige motieven. De voluutbanden zijn in kleur onderscheiden van de vergulde plantaardige elementen. Bij de pijpvoeten van de middentoren zijn de twee S-voluten in het midden gekoppeld door middel van een parelsnoer, in de zijtorens is dat niet het geval.\nDe blinderingen bij de boveneinden van de pijpen in de torens zijn wat opener dan die bij de pijpvoeten. In de middentoren bezit de voluut een knik halverwege, de bladmotieven zijn vrij dun van uitvoering, de bloemen daarentegen nadrukkelijk aanwezig. In de zijtorens is de compositie anders: hier kruist een forse bebladerde tak met vruchten de S-voluut. Bij alledrie de torens is het verbindend element afgeleid van de franse lelie, en is het bovenste blad hiervan over de rand van de kap geplaatst.\nDe ongedeelde velden bezitten aan de pijpvoeten een voluutband, omgeven door bladranken en bloemen. De afsluiting bovenaan geschiedt weer door middel van een lange voluutband, waartegen aan de onderzijde twee krachtige gekrulde bladmotieven zijn geplaatst. In het midden hangt een tak met bloemen over de band heen. Ook in de smalle veldjes vormen de voluutbanden weer het bindende element. Bij deze miniatuurstukjes is telkens een bladtakje en minimaal \u00e9\u00e9n bloem toegevoegd.\nHet opzetstuk op de middenkap is samengesteld uit twee staande en twee liggende S-voluten. De twee staande voluten zijn door een verguld koord met elkaar verbonden. In het hart zijn twee bloemen aangebracht, de top wordt gevormd door een schild waarboven een palmet is geplaatst, waarvan de middelste nerf met een parelrandje versierd is.\nWeelderige bladranken omspelen de hoofdvormen, terwijl in de lagere zijstukken ook weer bloemen aangebracht zijn. De opzetstukken op de zijtorens zijn op soortgelijke wijze samengesteld. Waar de krullen van de staande S-voluten bovenaan samenkomen is een ovaal schildje geplaatst, omgeven door een parelrandje.\nDe vleugelstukken zijn fantasievol en virtuoos uitgevoerd. Hoofdthema is de hoorn des overvloeds, liggende op de bovenlijst van de balustrade en voortkomend uit de onderste krul van een staande S-voluut. Bovenaan begint het stuk met een takje, uitlopend in een kleine krul. Hieraan is een geribbelde band bevestigd die eerst loodrecht naar beneden loopt en zich vervolgens in de holling van een C-voluut nestelt. Vaag herinnert dit op deze plaats aan schuimwerk. Een tweede bijzonder element wordt gevormd door de parelsnoeren die op verschillende plaatsen op krul of bladnerf zijn aangebracht. De voluutbanden zijn gedeeltelijk van kleine openingen voorzien, maar ook zijn rechthoekige blokjes met groefjes als ornament op de vlakke band geplaatst. Veel bloemen ten slotte, op verschillende plaatsen, accentueren het feestelijk karakter van deze stukken.",
  "Part10_066Rijswijk": "Het neogotische orgelfront in de kerk van Rijswijk is het gaafst bewaarde exemplaar van een reeks die in 1872 werd gestart met een op voorraad gebouwd orgel in een van de kapellen van de Utrechtse Domkerk. Het laatste, niet meer bestaande exemplaar in deze vormgeving werd in 1877 geleverd voor de Hervormde Kerk in Zoelmond. Voor de beschrijving van dit type verwijzen wij naar het orgel in de Hervormde Kerk te Doorn (1873).\nOpvallend aan het Rijswijkse orgel zijn de consoles die het orgelbalkon dragen. De vormgeving hiervan is ontleend aan de contemporaine steenarchitectuur.",
  "Part10_067Sappemeer": "Hier geeft Van Oeckelen andermaal een versie van het type Smilde, voor het eerst door hem toegepast in 1841 (deel 1840-1849, 87-89). Kenmerkend is de consequent volgehouden scheiding tussen hoofdwerk- en bovenwerkfront, wat zich met name uit in de gedeelde zijtorens. In 1851 heeft hij in Garmerwolde (deel 1850-1858, 80-82) bijna een dubbelganger van dit frontmodel gecre\u00eberd, terwijl in 1863 in de Grote Kerk te Steenwijk (deel 1858-1865, 191-194) de monumentaalste versie van dit schema tot stand kwam, dit keer zonder gedeelde zijtorens. Bij de orgels in de hervormde kerken te Middelstum (1863, deel 1858-1865, 260-262) en Oude Pekela (1865, deel 1858-1865, 370-372) kreeg dit fronttype een vrij compacte uitwerking, het sterkst bij laatstgenoemd orgel.\nIn Sappemeer grijpt Van Oeckelen terug op het slanke model van Smilde en Garmerwolde. De frontindeling volgt in hoofdzaak die van Smilde. Sinds Steenwijk waren bij alle orgels van dit type de benedenste buitenvelden ongedeeld. Hier hebben zij hun tweedeling teruggekregen. Het tegengestelde labiumverloop in deze velden is in hoofdzaak gelijk aan dat te Smilde. De beneden-binnenvelden hebben een parallel labiumverloop, wat meer lijkt op Garmerwolde. De tussenlijsten in de benedenvelden zijn in Sappemeer echter anders van vorm en situering. In Smilde en Garmerwolde zijn dit zeer smalle lijsten, omkaderd door snijwerk met draperie\u00ebn en plantmotieven. De lijsten van binnen- en buitenvelden sloten niet op elkaar aan. In Sappemeer is dat wel het geval, terwijl de lijsten breder zijn uitgevoerd en alleen nog maar zijn voorzien van tamelijk rudimentair snijwerk.\nDe schuine scheidingslijsten tussen de binnenvelden van hoofdwerk en bovenwerk zijn, zoals bij de meeste orgels van dit type, iets hoger geplaatst dan de horizontale  scheidingslijsten in de buitenvelden en de zijtorens.\nHet labiumverloop in de bovenvelden is tegengesteld aan dat van de benedenvelden.\nBij het snijwerk grijpt Van Oeckelen over het algemeen niet terug op zijn vroege werkstukken; men vindt hier de in deze tijd bij hem gebruikelijke vormen. Eikenranken worden veelvuldig toegepast. Men vindt ze onder meer aan de pijpvoeten in de beide etages van de middentoren, in combinatie met twee krullen in het midden en aan de pijpvoeten in de benedenvelden. Ook aan de pijpvoeten in beide etages van de zijtorens zijn ze te vinden, zij het met een krulmotief in het midden. De bladslingers die de bovenste binnenvelden afsluiten zijn eveneens uit eikenblad samengesteld. Forse eikenranken zijn nog te vinden aan de bovenkant van de scheidingslijst tussen de binnenvelden van hoofd- en bovenwerk.\nHet snijwerk aan de pijpuiteinden in het benedendeel van de middentoren vertoont in het midden twee krullen, waaruit fors bladwerk uitwaaiert. Dit is een oud Van Oeckelen-motief dat in zijn vroege vormen deed denken aan vleermuisvleugels, bijvoorbeeld in Smilde en Garmerwolde. Op kleinere schaal vindt men hetzelfde motief boven in  de binnenvelden van het bovenwerk. De overige torenblinderingen bestaan uit vrij grof gesneden voluutranken. Bij de tussenvelden vindt men nog rankwerk met een bloem in het midden. Opmerkelijk zijn nog de gekoppelde boogjes met bloem in het midden aan de pijpuiteinden in de binnenvelden van het hoofdwerk.\nOp de middentoren de door Van Oeckelen graag toegepaste klapwiekende adelaar. Op de zijtorens twee staande knapen, rechts met een gesloten boek in de hand, waarschijnlijk de bijbel, en links met een opengeslagen boek, vermoedelijk een psalmboek. Dergelijke beelden vindt men bij Van Oeckelen in deze jaren vaker, te weten in Stadskanaal (1876) en Burum (1876), terwijl ze oorspronkelijk ook te zien waren op het in 1877 gebouwde orgel in de Burgwalkerk te Kampen van Zwier van Dijk. Merkwaardig is dat de beelden in Sappemeer elkaar de rug toekeren, terwijl ze bij de andere genoemde orgels elkaar aankijken. Blijkens oude foto's bestaat deze toestand al lang.\nDe vleugelstukken bestaan uit S-ranken, die zich bij het hoofdwerk verbreden tot een soort G-sleutel.",
  "Part10_068Schiedam": "De kas van dit orgel is vervaardigd in het atelier van de Utrechtse beeldhouwer F.W. Mengelberg, volgens een tekening uit november 1873. De kas in Schiedam vertoont grote overeenkomsten met de kas van het Maarschalkerweerd-orgel in de Hartebrugkerk te Leiden, waarvan het contract uit 1874 dateert. Aangezien het Schiedamse front duidelijk een verdere ontwikkeling is van het Leidse concept, moet dit ouder zijn. Tot de bouw van een nieuw orgel in Leiden werd dan ook reeds in 1872 besloten.\nHet Leidse front vertoont drie ronde torens en recht afgesloten ongedeelde tussenvelden, een tamelijk eenvoudig concept dus. Voor Schiedam wenste men kennelijk een grotere hoogte- en breedtewerking. Voor het front van dit orgel heeft de ontwerper het Leidse front genomen en tussen de velden en de middentoren smalle velden aangebracht, die worden bekroond door halve opengebroken frontons; de zijtorens werden overhoeks gemaakt. Vermoedelijk om het geheel niet te zwaar te maken, heeft de ontwerper de onderkas ingesnoerd. Verder veranderde er niet zoveel. De buitenvelden (de tussenvelden van Leiden) behielden hun schuin geplaatste gebogen onderlijsten en hun tweedelige rondbogige afsluiting. Ook verder bleven de hoofdvormen gelijk.\nDe torenvelden zijn voorzien van verhoogde frontstokken, van dezelfde hoogte als de bovenaanzet van de onderlijsten van de buitenvelden. De panelen onder de buitenvelden zijn van plantaardig snijwerk voorzien, vergelijkbaar met dat in Leiden. De spreukbanden zijn echter naar de panelen onder de torenvelden verhuisd.\nDe verdere decoratie is in hoofdzaak gelijk aan die in Leiden. De blinderingen van de zijtorens bestaan uit plantaardige vormen die in bedwang worden gehouden door een smalle band. De bovenblinderingen in de torenvelden nemen deze vormen over, terwijl in de middentoren ook een dergelijke smalle lijst is aangebracht, waar echter de plantenvormen iets overheen gaan. Boven de buitenvelden dezelfde omgekeerde gekoppelde bogen met vaas als in Leiden. De middentoren heeft in zijn kap modillons en een eierlijst; de zijtorens zijn voorzien van trigliefen met tandlijsten erboven, vormen die in het hoofdgestel van de torenvelden zijn overgenomen. Op de torens ook vlampotten, door drie voluten gesteund.\nDe onderkas is iets anders gedetailleerd dan in Leiden. De consoles onder de zijtorens zijn onversierd. Die onder de middentoren heeft een langgerekt ondergedeelte met rijk bladwerk. De taps toelopende pilasters die in Leiden zijn te vinden, hebben hier hun equivalent, en wel onder de torenvelden. Verder vallen nog de panelen naast de klaviatuur op met hun fraaie bladranden.\nMaarschalkerweerd zal nog enige keren op dit fronttype terugkomen en wel in 1889 bij het orgel voor de R.K. St-Martinus te Doesburg (intussen aanzienlijk verminkt) en in 1899 bij het instrument in de Augustijnenkerk te Dordrecht.",
  "Part10_069Spierdijk": "Het front van dit orgel vertoont grote overeenkomsten met het front van het voormalige Vollebregt-orgel te Berlicum (1860) en de nog bestaande orgelfronten in Meijel (1864, deel 1858-1865, 319-321) en St.-Odili\u00ebnberg (1868, deel 1865-1872, 202-204). Deze werden alledrie vervaardigd in het atelier der gebroeders Goossens te 's-Hertogenbosch. Het is derhalve aannemelijk dat ook de orgelkas van Spierdijk uit dit atelier stamt.\nDit orgel is groter van opzet dan de drie andere genoemde instrumenten. Het grootste verschil is echter dat het orgel te Spierdijk is voorzien van een loos rugwerk. De 'zuidelijke' contrastwerking tussen hoofdkas en positief, die al vaker werd vermeld, is hier wel heel consequent doorgevoerd. Meestal gaat het om een verhoogde toren bij het hoofdorgel en een verlaagde bij het positief, hier is echter van een middentoren in het geheel geen sprake meer: men ziet een breed veld met ingezwenkte bovenlijst, geflankeerd door twee torens. Interessant is overigens dat Van Dam in hetzelfde jaar in Anjum een orgel bouwt met een rugwerkachtig onderfront van precies hetzelfde model. Of daar een samenhang bestaat?\nDe hoofdkas van Spierdijk lijkt weliswaar sterk op die van de drie eerder genoemde orgels, maar vertoont toch ook enige wezenlijke verschillen. In Berlicum en Meijel bevinden zich naast de zijtorens geronde zijvelden van gelijke hoogte. In St.-Odili\u00ebnberg zijn deze gereduceerd tot smalle vlakke velden, van geringere hoogte dan de torens. In Spierdijk zijn de zijvelden achterwege gebleven. De onderkas is ook niet ingesnoerd. De tussenvelden bestaan in Spierdijk, evenals bij de andere drie instrumenten uit twee etages, waarvan de onderste als beeldnissen zijn behandeld. Deze partijen worden bij de drie oudere orgels geflankeerd door telkens twee pijpen over de volle hoogte. In Spierdijk is dat nog maar \u00e9\u00e9n pijp. Door de grotere hoogte heeft deze ene pijp echter meer presentie dan de twee pijpen bij de andere drie instrumenten. Een laatste verschil van belang is dat de verhoogde frontstokken in de torens in Spierdijk ontbreken.\nOok de ornamentiek is verschillend, al zijn er overeenkomsten met St.-Odili\u00ebnberg te bespeuren. Van de benedenblinderingen in de torens is het meeste verdwenen. Alleen bij de rechterzijtoren is nog wat bewaard gebleven. Men ziet in het midden twee met hun opening naar binnen gekoppelde C-voluten, die geflankeerd moeten zijn geweest door een naar beneden geopende C-voluut en in de hoek door een naar buiten geopende figuur van hetzelfde model. De bovenblinderingen van de toren bestaan eveneens uit in het midden gekoppelde C-voluten, geflankeerd door gesplitste voluutranken. In de torenkappen ziet men rankwerk en daarboven eierlijsten.\nDe tussenvelden vertonen de sterkste overeenkomst met de oudere instrumenten. Ook hier staan engelen in de benedenvelden. Op hun voetstukken zijn, evenals bij de andere drie orgels, cartouches aangebracht. De rechter engel heeft twee cimbalen in de handen; wat de linker doet, is niet geheel duidelijk. Heeft hij/zij ook iets in de handen gehad? Het is interessant te zien wat er gebeurd is met de voluutdecoratie in de velden. Boven de engelen ziet men in St.-Odili\u00ebnberg twee met \u00e9\u00e9n punt gekoppelde C-voluten. Die ziet men in Spierdijk ook, maar breder uitgelegd. Datzelfde geldt voor de naar boven geopende voluten aan de pijpvoeten in de bovenvelden. Zowel in Meijel als in St.-Odili\u00ebnberg zijn aan de pijpuiteinden met twee punten aan elkaar gekoppelde C-voluten aangebracht. In Spierdijk is ook deze figuur in de breedte uitgerekt, zodat de voluten nog maar met \u00e9\u00e9n punt elkaar raken. Bij de drie oudere orgels worden de velden afgesloten door een smalle inzwenkende lijst waarop zich een gevleugelde putto heeft neergevleid. In Spierdijk had men voor deze kleine hemelse boodschappers geen emplooi; op hun plaats is een rijke bloemenslinger te zien.\nOp de middentoren zit Caecilia met haar orgeltje; op de linkertoren een engel met zegepalm en bazuin, op de rechtertoren een engel met alleen een zegepalm; waarschijnlijk is deze de bazuin kwijt geraakt. In de vleugelstukken ziet men bladslingers waaraan diverse muziekinstrumenten zijn opgehangen. De consoles onder de torens vertonen eenvoudig bladwerk.\nHet loze rugpositief heeft waarschijnlijk nooit benedenblinderingen gehad. Aan de pijpuiteinden in het middenveld is een meerdere malen opgehaalde draperie aangebracht. Op de bovenlijst ook weer diverse muziekinstrumenten. De blinderingen in de torens bestaan uit bebladerde voluten. Op de torens uit C-voluten opgebouwde cartouches. Aardig is de decoratie van de voetlijsten met hun uit C-voluten opgebouwd rankwerk met cartouche in het midden.\nHet snijwerk is nog steeds van goede kwaliteit, maar wanneer men het vergelijkt met de rijkdom van de oudere orgelkas in Meijel en ook met die van St.-Odili\u00ebnberg, dan is alles toch wat vlakker en stereotieper geworden.",
  "Part10_070Wehl": "Een bescheiden en sobere versie van het fronttype dat Haffmans eerder had toegepast bij het voormalige orgel in de Hervormde Kerk te Steenderen (1863) en in het tezamen met F. Leichel gebouwde instrument in Heino uit 1869 (deel 1865-1872, 231-234). Deze orgels hadden beide een onderpositief dat in Wehl ontbreekt, terwijl het orgel in Steenderen ook nog van loze zijvelden was voorzien, die zowel in Heino als Wehl achterwege zijn gebleven. De hoofdwerken van beide orgels vertonen echter dezelfde indeling als Wehl. Drie ronde torens, ongedeelde vlakke tussenvelden met verhoogde frontstokken, waaronder een paneel met snijwerk, ingezwenkte bovenlijsten en ronde zijtorens.\nDe decoratie is in Wehl zeer sober. Onder de frontstokken is een eenvoudig gestileerd bloemmotief te zien. De alleen aan de pijpuiteinden aangebrachte blinderingen vertonen eenvoudig rankwerk. Vleugelstukken ontbreken. De drie torens worden bekroond door eenvoudige vazen. Simpel zijn ook de taps toelopende consoles onder de torens.",
  "Part10_071Westzaan": "Bij dit orgel hebben de orgelmakers Van Dam weer het veel toegepaste zevenledig frontontwerp voor Leeuwarden (1864, deel 1858-1865, 312-314) gebruikt. De torens en smalle gedeelde veldjes bezitten elk vijf pijpen, in de verhoogd geplaatste ongedeelde velden zijn zeven pijpen geplaatst. Deze grote velden zijn hol gewelfd. In het paneel waarmee de verhoging bereikt is zijn hier weer de drie vierpasjes te zien. Bij enkele soortgelijke fronten rond dit bouwjaar zijn toegepast. Het paneel dat de gedeelde veldjes scheidt is voorzien van een diamantkopmotief.\nHet front is aangezet net iets onder het niveau van de bovenlijst van de balustrade. Het hoofdgestel van de orgelgalerij volgt de holle welving van de grote ongedeelde velden. In de ornamentiek zijn weer alle gebruikelijke thema\u2019s van de bouwtijd vertegenwoordigd.\nOok hier is het verwonderlijk hoe de maker ervan met verrassende varianten te werk is gegaan. De culs-de-lampe zijn weer opgebouwd vanuit twee gespiegeld geplaatste C-voluten. In het midden is een schelpmotief geplaatst, acanthusblad en bloemen verschijnen in de overblijvende ruimte. Aan de onderkant zijn hier geen pijnappels, maar kleine bloemen aangebracht.\nIn de blinderingen zijn overal voluten te zien, waarvan de banden meestal opengewerkt zijn, aangevuld met bladmotieven en bloemen. Bij de pijpvoeten in de torens zien we liggende S-voluten, rijkelijk met blad en bloemen omgeven. Bij de uiteinden van de pijpen in de torens zijn ook de liggende S-voluten het bindend element. Door het groter te bewerken oppervlak zijn de stukken hier wat transparanter dan bij de pijpvoeten. In het hart van de stukken is een lelie-achtig motief geplaatst, waarvan het bovenste blad over de kaprand heen kruipt.\nZelfs in de kleinste stukken, in de smalle veldjes aangebracht, zijn nog S-voluten herkenbaar. Dat is ook het geval bij de pijpvoeten van de ongedeelde velden, die bovenaan traditiegetrouw met een langgerekte voluutband worden afgesloten, waaronder dan alleen golfranken zijn aangebracht met in het midden een over de band heen hangende bloementuil.\nDe opzetstukken zijn, vooral op de zijtorens, tamelijk open van karakter. Het opzetstuk op de middentoren is een samenstel van twee staande en twee liggende S-voluten. De twee staande voluten raken elkaar en worden daar met een koordje vastgehouden. Bloemen en bladranken omlijsten het geheel. Bij de opzetstukken op de zijtorens zijn twee staande S-voluten gecombineerd met twee C-voluten, aangevuld met plantaardige thema\u2019s.\nDe vleugelstukken verbreden zich van boven naar onderen steeds meer. Bovenaan vormen golfranken het begin, waarna de grote S-voluut inzet, die onderaan in de breedste cirkel eindigt. Bij de inzet van de S-voluut neemt tevens de variatie van de motieven toe: takken met vruchten en een tros verschijnen op dat punt. Langs een verticaal deel van de brede band is een parelrand aangebracht. In het hart van de grote cirkel is een grote bloem te zien, terwijl de grote cirkelvormige band met krachtig acanthusloof wordt omlijst.",
  "Part10_072Winsum": "Hardorff nam voor het front van Winsum het bekende zevenledige Van Dam-ontwerp\nvoor Leeuwarden (1864, deel 1858-1865, 312-314), als uitgangspunt. Net als bij de eerdere ontlening in Ysbrechtum (1866, deel 1865-1872, 97-98) koos hij ervoor de holle welving van de ongedeelde velden uit het ontwerp weg te laten. De rechte frontlijst wordt dan ook slechts onderbroken door de drie ronde torens. Daarom is het hoofdgestel ook als een eenvoudige rechte lijst uitgevoerd, zonder verspringing of welving. In de torens zijn, evenals Van Dam deed, vijf pijpen geplaatst. Ook de smalle veldjes naast de middentoren kregen vijf pijpen. Het labiumverloop hiervan vormt een tegenstelling met de Van Dam-kenmerken, overigens ook met de meeste ontleningen van Hardorff zelf. Het front heeft een wat grotere breedte gekregen door de plaatsing van zeven pijpen in de ongedeelde velden. Al met al is daardoor een weliswaar verzorgd, maar toch wat stijf geheel ontstaan.\nOpmerkelijk is dat de onderlijst van het front volkomen parallel loopt met de bovenlijst van de balustrade. Paneeltjes met diamantkoppen komen voor op de gebruikelijke plaatsen, onder de ongedeelde velden en als scheiding van de smalle gedeelde veldjes. Apart is dat ze ook nog in de onderkas voorkomen, onder de smalle veldjes. Door middel van gouden biesjes is de diamantvorm in dit front extra geaccentueerd.\nDe ornamentiek is in hoofdzaak plantaardig van thematiek. Bovendien zijn de blinderingen vrij doorzichtig en fragiel van uitvoering. Dat is dan weer niet het geval bij de culs-de-lampe, die tamelijk massief bolvormig zijn, waar het gedeeltelijk omgekrulde acanthusloof als het ware opgeplakt zit. Curieus, omdat het weinig toegepast is in deze tijd in de Friese orgelbouw, is de keuze voor eikenloof met eikels, dat bij de pijpvoeten van de middentoren en de ongedeelde velden te vinden is.\nDe snijstukjes bij de boveneinden van de pijpen in de gedeelde veldjes zijn identiek van uitvoering, waarbij uiteraard het stuk in het onderste veld in de tegenovergestelde hoek ten opzichte van het bovenveld is aangebracht. Hetzelfde geldt overigens voor de blaadjes bij de pijpvoeten van de gedeelde veldjes. Boven in de drie torens zijn vrijwel identieke blinderingen aangebracht, waarin een vergulde gevlochten afhangende krans opvalt tussen de fragiele bladranken. De bovenlijst van de ongedeelde velden bestaat zoals gebruikelijk weer uit een langgerekte C-voluut, als vlakke band behandeld. Aan de onderzijde is simpel bladwerk toegevoegd. Een aardig detail wordt hier gevormd door het ornament dat aan de bovenste voluutkrul is bevestigd. Normaliter wordt hier een verbinding met de frontstijl gemaakt, hier is echter een eigenwijs springerig bladmotiefje aangebracht.\nDe opzetstukken op de zijtorens voegen zich in het fragiele en doorzichtige beeld van de totale ornamentiek. De cirkelvormige plantaardige motieven zijn gespiegeld gecomponeerd en worden in het midden door een bandje met elkaar verbonden. De vergulde blaadjes die de top van het ornament vormen, doen een beetje aan een palmet denken.\nOp de middenkap is een lier geplaatst. De zijwangen hiervan zijn als zwanenhalzen uitgevoerd. In het werk van de orgelmakers Bakker en Timmenga, die in de bouwtijd van dit orgel bij Hardorff werkzaam zijn geweest, is dit thema vele malen nagevolgd. Bijzonder is, dat de vogels een bloemenruiker in hun bek hebben.\nDe vleugelstukken zijn bij dit orgel wat onbeheerst uitgevallen. Hardorff kiest ook hier weer voor een hoog liggende centrale cirkel, waarna de compositie weer terugkeert naar de zijstijl van de kas. Naast bladmotieven komen ook trossen en andere vruchten voor, zelfs korenaren. Het gedeelte onder de centrale cirkel kan als een vrije versie van de hoorn des overvloeds worden gezien.",
  "Part10_073Hazerswoude": "Dit orgel is afkomstig uit de voormalige St-Micha\u00eblskerk te Hazerswoude-Rijndijk, een neoromaanse kerk, gebouwd in 1870 naar ontwerp van de architect Theodorus Asseler. In 1891 kreeg deze kerk een nieuw orgel van Micha\u00ebl Maarschalkerweerd. Deze heeft echter van het vorige orgel het front, inclusief de frontpijpen hergebruikt. Hij schrijft daarover het volgende aan de pastoor van Rijndijk: 'Zooals UwEerw. terstond zal bemerken heb ik het tegenwoordige middenvak en de hoogte daarvan in zijn geheel behouden - de thans daarnaast geplaatste zijtorens heb ik door middel van twee kleine kolommetjes zooveel verhoogd dat de grootste pijp van de Prestant 8 voet goed staan kan, ook heb ik ze nog van koepeldak met kruis voorzien- Ook de zijvleugels zijn dezelfde alleen iets hooger. Tusschen het middenvak en de zijtorens heb ik twee platte velden aangebragt om de noodige breedte te verkrijgen; dit geeft ook het voordeel dat het roosraam met de H. Cecilia nog beter te voorschijn komt. Alle tegenwoordig aanwezige kolommetjes, lijsten, versieringen en ornamenten blijven volkomen behouden'.\nOm zich een beeld te vormen van het oorspronkelijke front moet men dus de tussenvelden wegdenken en zich de zijtorens en vleugelstukken wat lager voorstellen. Men krijgt dan een front bestaande uit een breed middenveld met timpaan, dat wordt geflankeerd door twee zijtorens. Het doet enigszins aan als een neoromaanse versie van de eenvoudigste variant van het door Fran\u00e7ois Loret regelmatig toegepaste tweetoren-model, waarmee niet gezegd wil zijn dat deze dan ook de maker van het oorspronkelijke orgel zou zijn.\nHoe oud kan het oorspronkelijke front zijn? Volgens Broekhuyzen bezat de vorige kerk te Hazerswoude-Rijndijk een verbouwd kabinetorgel. Maarschalkerweerd laat in zijn brief aan de pastoor weten dat hij het bestaande binnenpijpwerk niet kan gebruiken, 'wijl het door ouderdom te week is geworden.' De bestaande frontpijpen zijn echter nog wel bruikbaar. Dat zou kunnen betekenen dat na het gereedkomen van de nieuwe kerk in Rijndijk het bestaande kabinetorgel is overgeplaatst, maar werd voorzien van een nieuwe neoromaanse kas passend bij de stijl van de kerk en met een nieuw pijpenfront. Deze werkzaamheden zouden dan betrekkelijk kort na 1870 hun beslag moeten hebben gekregen. Men kan het houden op ca 1875.\nMaarschalkerweerd heeft het bestaande front met groot raffinement uitgebreid. De belangrijkste vondst was de tussenvelden te voorzien van schuin naar het midden aflopende bovenlijsten die in de onderlijsten van de velden een tegenbeweging kregen. Daardoor behoudt het front, ondanks de aanzienlijke verbreding een sierlijk karakter. Maarschalkerweerd had reeds eerder in zijn orgel in de R.K. Kerk te Oudenrijn, thans in De Meern (1888) een dergelijke oplossing beproefd. Wie de kas heeft uitgevoerd, is niet bekend.\nDe oorspronkelijke decoratie heeft Maarschalkerweerd vrijwel geheel overgenomen en hier en daar nagevolgd, maar hij ging ook eigen wegen. Bezien wij eerst het middenveld. De overgang van de onderkas naar dit veld wordt gevormd door een rondboogfries met van rozetjes voorziene consoles. Onder de nieuwe velden is dit motief voortgezet. Het pijpveld, dat een labiumverloop heeft in de vorm van een omgekeerde V, wordt aan de bovenzijde afgesloten door een rondboogfries. Het bekronende timpaan is voorzien van een rondboognis en twee rozetten en heeft op de bovenlijsten hogels. De stijlen die het middenveld scheiden van de toegevoegde tussenvelden zijn hoger doorgetrokken en voorzien van kapitelen waarop bazuin blazende engelen. Hier geen rondboogfries als bovenafsluiting van de velden, maar tweevoudige toten, een gotisch motief. Op de bovenlijsten wederom hogels, maar van een ander model dan bij het middenveld. De panelen onder de schuine onderlijsten zijn voorzien van een klimmend rondboogfries.\nDe zijstijlen van de torens zijn getransformeerd tot slanke zuiltjes met twee keer een ringvormige verdikking. Bij de vergroting is daar een kort zuiltje zonder verdikking boven op geplaatst. Als bovenblindering van de torens doen toten dienst. In de ronde kappen daarboven zijn rondboogfriezen aangebracht. Wat hiervan oorspronkelijk is, staat niet vast. De door Maarschalkerweerd toegevoegde koepels zijn voorzien van wimbergen die zijn versierd met hogels en worden bekroond door een kruisbloem. Dit zijn weer gotische elementen. Oorspronkelijk werden de koepels bekroond door kruisen. Deze zijn niet meer aanwezig. De torens eindigen beneden in eenvoudige consoles op slanke tegen de onderkas geplaatste halfzuilen.\nOpmerkelijk zijn de vleugelstukken. Naast de torens bevinden zich zijpanelen. De buitenste zuiltjes van de torens kregen aan de andere zijde van deze panelen hun pendant. Tussen deze zuilen zijn secundaire zuilen aangebracht. Deze omvatten beneden een gesloten paneel S-ranken met druiventrossen en boven een opengewerkte tweedelige rondboog. Aan de buitenzijden van de gesloten panelen een vlezige S-rank, waar zich een merkwaardig fabeldier omheen slingert. Bij de vergroting van 1891 werd op de open rondboog een tweede boog van hetzelfde model aangebracht.\nDe werkzaamheden van Maarschalkerweerd hebben hier een uitermate boeiend kunstwerk opgeleverd, waarvan men alleen maar kan betreuren dat het uit zijn oorspronkelijke context is verwijderd.\n\nNiet gepubliceerde bronnen\nArchief Flentrop Orgelbouw.\nMaarschalkerweerd-documentatie Paul Houdijk.\nParochiearchief St.-Michael Hazerswoude-Rijndijk.",
  "Part10_074Hilaard": "Een front van het bekende, zevenledige type dat de orgelmakers Van Dam in 1864 met het orgel in de Afgescheiden Christelijke Gemeente in Leeuwarden (in 1982 overgeplaatst naar Harlingen, Gereformeerde Kerk Vrijgemaakt (deel 1858-1865, 312-314), in 2004 verbrand, voor het eerst hadden gepresenteerd.\nTien jaar na de presentatie van het ontwerp is de vorm weliswaar gehandhaafd, de ornamentiek heeft daarentegen geheel andere uitgangspunten gekregen. Alle blinderingen laten een fantasievol spel zien met thema\u2019s die aan 18e-eeuwse voorbeelden ontleend zijn: C-voluten, al of niet met uitsparingen, bladmotieven en een groot scala aan bloemen. Op verschillende plaatsen zijn combinaties met palmetachtige motieven tot stand gebracht.\nDe plasticiteit die met het diep uitgesneden ornament en de krachtige vormen bereikt is, maakt ook hier weer grote indruk. Dezelfde thema\u2019s komen in de virtuoos vormgegeven vleugelstukken weer terug. Een bijzonder aspect wordt hier gevormd door de horizontale lijstjes met elk vijf vergulde rozetten, aangebracht tussen de vleugelstukken en de bovenzijde van de balustrades.\nHet front bezit trouwens n\u00f2g een bijzonder detail. De panelen onder de ongedeelde velden, die bij deze fronten doorgaans van diamantkoppen of uit bolle lijstjes samengestelde vierkantjes zijn voorzien, vertonen hier opengewerkte vierpassen. Van alle Friese Van Dam-orgels met dit frontontwerp bezitten alleen de orgels van Oudega (Smallingerland, 1875) en Hijlaard dit type ornament.\nAls bekroning op de drie torens zijn opzetstukken geplaatst; dat op de middentoren laat een gestileerde hartvorm zien waarbinnen twee bloemen waarneembaar zijn.",
  "Part10_075Huins": "Wat de indeling betreft is het front van dit orgel enigszins vergelijkbaar met dat van het orgel in de Hervormde Kerk te Gaast (1860, deel 1858-1865, 118-119): drie ronde torens en enigszins geholde tweedelige tussenvelden met parallelle naar buiten oplopende labia. Dit orgel heeft echter een sterkere breedtewerking doordat de drie torens en velden alle zeven pijpen bevatten, tegen Gaast respectievelijk vijf en zes. De voor een balustradeorgel relatief hoge onderkas volgt de plattegrond van de bovenkas. De holling van de tussenvelden vindt in de onderkas haar equivalent, wat het orgel een zekere sierlijkheid verleent. Deze onderkas wordt door pilasterachtige stijlen in vijven verdeeld. De panelen onder de velden hebben drievoudige bovenlijsten die zich in genoemde stijlen als een soort kapiteel voortzetten en zo de consoles onder de torens omramen.\nDe decoratie is eenvoudig, maar verzorgd. De consoles onder de torens hebben tweevoudige bladkransen, waaruit zich een bloemknop lijkt te ontwikkelen. Aan de pijpvoeten in de middentoren ziet men twee S-ranken die vanuit het midden ontspringen en in weelderig bladwerk eindigen. Bij de zijtorens beginnen de benedenblinderingen juist in de hoeken. Daar ziet men een bloem, waaruit een tweede bloemkelk ontstaat (een niet ongebruikelijk motief) waaruit dan weer eigenaardig gestileerd bladwerk voortkomt dat in de verte associaties wekt met rococoschuim. Dynamisch is de werking van het snijwerk boven in de middentoren: in elk der hoeken is een uit bladwerk ontspringende C-voluut te zien, die door een uit het midden komende voluut bij de krul wordt gevat. Uit het ontmoetingspunt van beide voluten springt een blad te voorschijn. Boven in de zijtorens is het een iets ander verhaal: ook hier weliswaar in beide hoeken een C-voluut, maar deze wordt niet door een andere figuur bij de kladden gepakt, doch geeft een sierlijke bloemenrank vrij. Opmerkelijk is de scheiding tussen de etages van de tussenvelden: een sierlijke S-rank. Aan de pijpvoeten in het benedenveld vindt men een S-rank met hetzelfde soort gestileerd bladwerk als aan de pijpvoeten in de torens. De bovenvelden worden aan de bovenzijde afgesloten door een gesloten lijst in de vorm van een C-voluut, zoals ook veel wordt toegepast door de Van Dams. Eronder is een gestileerde bladrank te zien. De vleugelstukken bestaan uit een fors uitwaaierende S-rank die afhangt van een kleinere C-rank en naar beneden in bladwerk met bloemen uitloopt. Het opzetstuk op de middentoren bestaat uit twee bebladerde C-voluten, verbonden door een bloemenrank. In het midden rijst een waaiervormig blad op. De opzetstukken op de zijtorens bestaan uit vier gekoppelde C-voluten.\nHet kan niet worden ontkend dat het snijwerk wat grof van uitvoering is, zoals meestal in deze tijd. Het heeft in zijn vormen echter een opmerkelijke vitaliteit. Zo is dit orgel een waar sieraad voor dit verstilde kerkje dat nog door petroleumlampen wordt verlicht en waar de tijd lijkt te hebben stilgestaan.",
  "Part10_076Leur": "Omstreeks 1875 vervaardigde E. Leichel een huisorgel met behulp van oudere onderdelen. Het kreeg wel een nieuwe kas, die enigszins afwijkt van de in die tijd gebruikelijke huisorgelkassen. Het gaat hier om een sobere rechthoekige kast met twee deuren die zijn versierd met een rondboogfries en twee vergulde gietijzeren rozetten. De bovenlijst springt in het midden boogvormig op. Daar is ook een ruitvormig paneeltje aangebracht met een kruisvormig ornament dat uit noten lijkt te zijn samengesteld. Boven de boog twee S-voluten met in het midden een driedelig ornament  in sterk geabstraheerde plantaardige vormen. Op de hoeken kleine vaasjes.",
  "Part10_077Schellinkhoutkoor": "Alleen de middenpartij van dit orgel is origineel; de beide pedaalvelden werden pas bij de plaatsing in Schellinkhout toegevoegd. Het gaat hier om een typisch Engels orgel, met een open front, waarbij alleen enig stijl- en regelwerk de in een driehoek opgestelde pijpen bijeenhoudt. Versiering is slechts sporadisch aangebracht; zij bestaat uit kleine rozetten en vierpassen.",
  "Part10_078SintOedenrode": "Een eenvoudige romaniserende kas, een variant van het in wezen neoclassicistische blokvormige model. De onderkas is iets ingesnoerd; de verbinding tussen onder- en bovenkas wordt gevormd door een smalle holle lijst en een brede rechte lijst erboven.\nHet front omvat drie rondboogvelden, waarvan het middelste iets is verhoogd en wordt bekroond door een wimberg met driepas. De drie bogen rusten op pilasterachtige stijlen met een kapiteel, waarvan de decoratie bestaat uit twee gekoppelde S-voluten die tezamen een verre associatie wekken met een ionisch kapiteel. De kas wordt aan de bovenzijde afgesloten door een kroonlijst met eenvoudige modillons. Tussen de zijstijlen van de buitenste boogvelden en genoemde lijst zijn smallere pilasters aangebracht, met een kapiteel van ongeveer dezelfde vorm als bij de grote pilasters. De zeer sobere vormgeving laat geen nauwkeurige datering toe.",
  "Part10_079Vrouwenpolder": "Een orgel met een eenvoudig vlak neogotisch front. Het is vijfdelig en bestaat uit drie grote velden met V-vormig labiumverloop, bekroond door wimbergen, met smallere recht afgesloten velden daartussen, eveneens met een V-vormig labiumverloop.\nDe decoratie is zeer eenvoudig. Blinderingen aan de pijpvoeten ontbreken. Het middenveld is voorzien van toten die zich verdichten tot een rozet met driepas. De andere velden hebben alleen aan beide zijden een enkele toot. De wimbergen worden geflankeerd door pinakels, terwijl een smaller pinakel als bekroning dient. Op de bovenlijsten van de wimbergen zeer bescheiden hogels en in elk der toppen een klein rozet. Op de onderlijst eenvoudig sjablone-schilderwerk met onder meer rozetten met vierpas.\nHet is niet mogelijk deze orgelkas met enige nauwkeurigheid te dateren. Zij zou eventueel wel uit omstreeks 1875 kunnen dateren.",
  "Part10_080AmsterdamJacob": "In overeenstemming met de bouwtrant van het Sint-Jacobsgesticht kreeg het orgel een front in rondboogstijl. In feite is het echter een gereduceerde en aangepaste versie van het model Birdaard-Deersum, waarbij de zijtorens zijn weggelaten. De velden hebben een rondbogige afsluiting. Door een zeer slank zuiltje worden zij echter in twee rondboogvelden onderverdeeld. De hoofdboog die de beide velden omvat, is gesloten; de rondbogige bovenzijde van de velden zelf is van snijwerk voorzien dat bestaat uit twee gekoppelde bebladerde C-voluten en dus uit een andere stijlcanon afkomstig is dan de rondboogstijl. Vergelijkbare C-voluten zijn ook te zien in het snijwerk in de boogzwikken. Aan de pijpvoeten in de velden zijn, in afwijking van de meeste Adema-orgels, blinderingen aangebracht: zij hebben een eenvoudig driehoekig model en bestaan uit bescheiden bebladerde C-voluten, verwant aan de decoratie bij de pijpuiteinden.\nDe middentoren, die maar liefst negen pijpen bevat, heeft aan de pijpuiteinden een rondboogfries. Op de hoeken van de velden een voetstuk met bol, midden boven de velden een palmet en op de overgang naar de middentoren een driezijdig paneel. Op de middentoren een eenvoudig gesloten opzetstuk, bekroond door twee S-voluten, waartussen een palmet. In de console onder de middentoren ziet men van boven naar beneden een eenvoudige versie van het \u2018geteld geld\u2019 motief, daaronder een reeks hangende boogvormige bladvormen met een ronde opening in het midden en ten slotte een cul-de-lampe, een soort knorren en een bladconsole.\nDe combinatie van enigszins romaniserende vormen met een klassieke decoratie, zoals de palmetten, is typerend voor de rondboogstijl.",
  "Part10_081Baflo": "Een wat in de breedte uitgebouwde versie van Meijers standaardtype dat iets gedrongener werkt dan het oudere instrument in Scheemda (1874).\nDe decoratie is voor het grootste gedeelte van het voor Meijer kenmerkende model, maar vertoont ook enige vernieuwingen. De benedenblinderingen in de torens zijn van het vertrouwde type met de merkwaardige ovaaltjes. Ook de blinderingen in de velden zijn bekend; zij hebben dezelfde opzet als in Scheemda, dus omgekeerd ten opzichte van die in Emmen (1873) en Ommelanderwijk (1874). Aan de bovenzijde manifesteren zich echter enige veranderingen. De bovenblinderingen in de torens hebben nog wel de bij de oudere orgels opvallende scherpe insnijdingen, maar deze zijn in rijker rankwerk opgenomen, waardoor het geheel meer samenhang heeft gekregen. Het snijwerk op de bovenlijsten van de velden heeft nog steeds de vorm van een S-rank, maar deze is nu rijker vertakt met tamelijk weelderig bladwerk.\nDe vleugelstukken hebben ongeveer dezelfde vormen als die in Scheemda, maar zijn transparanter geworden. De in Scheemda nog met moeite waarneembare hoorn van overvloed, die zich in Emmen en Ommelanderwijk zo duidelijk manifesteert, is in Baflo geheel verdwenen. De opzetstukken op de zijtorens bestaan wederom uit gekoppelde C-voluten met gekruiste bazuinen, maar alles is transparanter geworden. Op de middentoren de vertrouwde lier met guirlandes.",
  "Part10_082Bathmen": "Een orgel met een neogotisch front, een unicum in het oeuvre van deze orgelmaker. Uit de bouwgeschiedenis van de kerk laat zich dit echter zeer goed verklaren. In 1870 was het eenbeukige schip van de kerk vervangen door een driebeukig neogotisch hallenschip. De neogotische vormgeving van het enige jaren later aangeschafte nieuwe orgel is dan te verklaren uit het streven naar een zekere stilistische eenheid.\nEvenals het kerkschip is de orgelkas in wezen nog neoclassicistisch; in haar vormentaal is zij echter neogotisch. Zij is een variant van het blokvormige kasmodel dat onder meer veelvuldig door de orgelmakers Witte werd toegepast. Het voornaamste verschil met genoemd model is dat de middenpartij hier niet bestaat uit een veld met wimberg, maar uit een spitse toren, geflankeerd door twee zuilen en bekroond door pinakels. Aan de pijpuiteinden twee wimbergen waartussen ook weer een pinakel.\nDe zijvelden zetten hoger aan dan de middentoren en hebben de spitsboogvorm. Aan de bovenzijde worden zij afgesloten door een rechte lijst met kammen. Aan de pijpvoeten bij torens en velden zijn lijsten met opengewerkte vierpassen aangebracht.\nDe detaillering herinnert sterk aan die van het genoemde neogotische kasmodel van vader en zoon Witte. Alleen de vleugelstukken wijken daarvan af. Zij geven het strenge geheel een wat speelse noot met hun sierlijk gebogen twijgen en bladwerk.",
  "Part10_083Bodegraven": "Een orgel met een front van het type Valkkoog. De tendens die wij in de Oud-Katholieke Kerk te Egmond aan Zee (1873) waarnamen, een minder uitgesproken doorbuiging van de benedenlijsten van de bovenvelden, zet zich hier voort. Beneden- en bovenvelden zijn hier weer meer op elkaar betrokken dan in Egmond. De benedenvelden zijn boogvormig, maar zijn in het midden voorzien van een horizontaal afgesloten verhoging. waardoor de scheiding tussen beide etages sterk wordt afgeslankt. De boogzwikken zijn hier weer van bladwerk voorzien. De bogen zelf rusten op kleine kapiteeltjes.\nDe decoratie is tamelijk rijk. De bovenvelden worden afgesloten door plantenslingers die over de binnenstijlen van de zijtorens afhangen. Dat is een verschil met Egmond, waar vergelijkbare slingers zijn te zien, die echter over de pijpen afhangen. De bovenblinderingen in de middentoren bestaan uit fraaie transparante C-voluten, in de hoeken naar beneden geopend, in het midden naar boven. De vormen in de zijtorens zijn verwant, maar bescheidener; bovendien is in het midden een bloemvormig element aangebracht dat in de middentoren ontbreekt. Opvallend zijn de torenkappen met hun engelenkopjes. De torens worden bekroond door een balustrade met speels omhoogspringende voluten op de hoeken. Midden op de balustrades van de zijtorens zijn lieren aangebracht. Op de middentoren ziet men op die plaats een putto.\nDe vleugelstukken vertonen een zich naar beneden verbredend samenstel van bebladerde voluutvormen. Onder de velden rechthoekige vakken met een bladrozet. De consoles onder de torens bestaan uit acanthusbladwerk, bij de middentoren aangevuld met twee slingers.\nDe koppen in de torenkappen en de rijke balustrades op de torens zijn ongewone elementen voor de Adema's. Dit zou te maken kunnen hebben met de toegenomen populariteit van de Hollandse neorenaissance.",
  "Part10_084Burum": "Een verstrakte versie van het model Ruinerwold (1872) dat zelf weer teruggaat op het model Maurik (1876, deel 1865-1872, 117-119). Ook hier een zevendelige opbouw van ronde middentoren, smalle torenvelden, met twee pijpen, tweedelige tussenvelden met schuin naar buiten aflopende tussenlijsten en ronde zijtorens. Het voornaamste verschil is dat de torenvelden horizontaal worden afgesloten, wat een strakker beeld oplevert.\nDe decoratie is vrij sober, maar nog steeds typerend voor Petrus van Oeckelen. Aan de pijpvoeten in torens en velden zijn overal takken met kleine blaadjes aangebracht. Op de tussenlijsten in de velden het bekende langgerekte bloemmotief. Aan de pijpuiteinden in de benedenvelden zijn golfranken met een bloem in het midden te zien, terwijl de bovenvelden worden afgesloten door de bij Van Oeckelen gebruikelijke bladslingers. Aan de pijpuiteinden in de torens ziet men S-ranken die in het midden bijeen komen bij twee bloemen.\nOp de torens lage verhogingen met trigliefen. Dergelijke uitgesproken neoclassicistische elementen heeft Van Oeckelen vaker toegepast, onder meer te Maurik en Blijham (respectievelijk 1867, 1869, deel 1865-1872, 117-119, 221-223). In Burum zijn ze echter wel heel bescheiden van omvang geworden. Op de middentoren verder nog een lier met een sierlijke eikenrank en op de zijtorens twee staande knapen, beiden met een boek. De linker heeft een gesloten boek in de hand, waarschijnlijk de bijbel, de rechter een open boek, waarschijnlijk een psalmboek. Dezelfde beelden zijn te zien op de Van Oeckelen-orgels in Sappemeer (1875) en Stadskanaal (1876) en bevonden zich vroeger ook op het orgel van Zwier van Dijk in de Burgwalkerk te Kampen (1877).\nDe vleugelstukken bestaan van boven naar beneden uit een slanke S-rank die zich verbreedt tot een forse C-voluut, waaruit weer een S-rank zich ontwikkelt.",
  "Part10_085DenBurg": "Een voor Flaes kenmerkend front, dat teruggrijpt op het oudst bestaande Flaes-front, dat van Wormerveer, Doopsgezinde Kerk (1855, deel 1850-1858, 268-270). Er zijn drie ronde torens, waarvan de middelste hoger is geplaatst, elk met zeven pijpen waarvan het labiumverloop op een horizontale lijn is gehouden. De vlakke, ongedeelde tussenvelden bestaan elk uit tien pijpen, de labiumlijn hiervan verbindt de labiumlijnen van de torens met elkaar. Het vari\u00ebren met het aantal pijpen in de tussenvelden was een van de mogelijkheden die Flaes schiep binnen dit frontontwerp om in relatie tot de dispositie van het orgel de juiste breedte te verkrijgen.\nHet merendeel van de ornamenten vertoont het voor Flaes gebruikelijke beeld: ranken, samenkomend in palmetten in de torens, S-voluten bij de pijpvoeten van de tussenvelden en onder geknikte S-voluten aangebracht snijwerk op de bekronende lijst boven de tussenvelden.\nDe bekronende vazen passen niet in Flaes\u2019 gebruikelijke vormentaal. Ze zijn wat fragiel van maat. De vormgeving, met de afhangende slinger en een rozet in het midden, bezit zeker classicistische wortels.\nToen de kerk een verlaagd plafond kreeg, moest de bekroning van de middentoren daarvoor wijken. Deze staat nu naast het orgel boven op een kast.",
  "Part10_086Druten": "Een zeer eenvoudige versie van een in de 19e eeuw wijdverbreid neogotisch fronttype: drie vlakke spitsboogvelden. Het brede middenveld wordt bekroond door een wimberg met rozet met vierpas, die wordt geflankeerd door balustrades en pinakels. De zijvelden worden afgesloten door balustrades en bevatten op de hoeken pinakels. Alle genoemde elementen zijn uiterst sober gedetailleerd. De uit plantaardige vormen opgebouwde vleugelstukken zijn in vergelijking daarmee vrij rijk. Onder de velden drie rechthoekige vakken met gestileerde plantenvormen.",
  "Part10_087Eenigenburg": "Het front van dit orgel dat blijkens opschrift alleen door Sch\u00f6lgens werd gebouwd, vertoont op kleinere schaal grote overeenkomsten met het iets oudere werkstuk dat Sch\u00f6lgens tezamen met zijn partner Van den Haspel tot stand bracht in Lekkerkerk (1875). Ook hier spitslabia bij de frontpijpen en spitse zijtorens van vijf pijpen. De middentoren heeft hier ook vijf pijpen. De facetten in de voetlijst en kap van de middentoren, die in Lekkerkerk opvallen, zijn ook hier te vinden. Doordat de voetlijsten in Eenigenburg echter breder zijn, valt het hier meer op. De velden vertonen een iets ander beeld; zij zijn namelijk hol. Ook hun labiumverloop is verschillend. Hier lopen de labia in de benedenvelden naar het midden af, terwijl die in de bovenvelden bijna horizontaal zijn.\nDe decoratie is ten dele vergelijkbaar met die in Lekkerkerk. Beneden in de middentoren twee S-ranken en in de zijtorens gekoppelde C-voluten. Vergelijkbaar is ook het snijwerk aan de pijpvoeten in de benedenvelden. Ook de voluutvormen boven in de torens zijn verwant aan die in Lekkerkerk. Geheel verschillend zijn echter de afscheidingen tussen de etages van de velden. In Lekkerkerk is dat een flauw gebogen S-rank, in Eenigenburg bestaat deze uit C-voluten, twee naast elkaar, met daarboven ook weer twee, maar dan omgedraaid. De gevlochten bladlijst die de bovenvelden in Lekkerkerk afsluit, heeft in Eenigenburg geen equivalent. Hier ziet men een transparant geheel van voluutvormen. De opzetstukken op de torens zijn eveneens uit voluutvormen samengesteld. De console onder de middentoren bestaat uit sierlijk bladwerk en een cul-de-lampe in sterk gestileerde plantaardige vormen. Onder de zijtorens ziet men sterk geabstraheerd bladwerk dat enige associaties wekt met het rococo. De uit vrij grof zaagwerk vervaardigde vleugelstukken, met een brede S-krul, met horizontale bovenlijst doen in hun vormen, niet in de uitwerking, denken aan Knipscheer. Hier vallen zij wat uit de toon.",
  "Part10_088Hantum": "Hardorff benutte voor het tweeklaviers orgel te Hantum het frontontwerp dat hij vanaf 1860 alleen voor eenklaviers orgels toepaste. Vanwege de grotere hoofdwerklade en de aanwezigheid van grotere binnenpijpen, onder andere voor de Bourdon 16', moest er met name in de breedte meer ruimte worden geschapen. Dit geschiedde door het plaatsen van tien pijpen in de gedeelde tussenvelden in plaats van de zes pijpen die er veelal voorkomen. Wie de fronten van Itens (1876) en Brantgum (1878) vergelijkt met dit orgel in Hantum, zal nauwelijks kunnen geloven dat hier hetzelfde basisontwerp aan ten grondslag ligt.\nHet front is iets onder het niveau van de bovenlijst in de balustrade geplaatst. De tussenvelden zijn licht hol gewelfd van uitvoering. Het hoofdgestel volgt die welving nauwgezet, wat impliceert dat de orgelgalerij gelijktijdig met het orgel gemaakt, dan wel aangepast is. Twee gietijzeren dragers ondersteunen het hoofdgestel.\nHet ornament van het orgel vertoont veel overeenkomst met dat van het orgel in Itens. De overeenkomst ligt vooral in het feit dat het erg vlezig is en krachtige lijnen bezit. Dit wordt in de hand gewerkt door de vele voluutbanden die in de verschillende stukken zijn opgenomen.\nDe culs-de-lampe onder de drie torens doen sterk aan die van Van Dam-orgels denken. Twee gespiegeld tegenover elkaar geplaatste C-voluten vormen het uitgangspunt van de compositie. In een grillig vormgegeven veld in het midden zijn vruchten aangebracht, terwijl bloemen de overgebleven zwikken vullen. Het snijwerk bij de pijpvoeten is laag gehouden en klimt in de torens slechts in geringe mate op.\nBij het stuk in de middentoren valt een zeer langgerekte S-voluut met een knik halverwege op. Bij de buitenste krul zijn bloemen toegevoegd, maar verder gebeurt er niet zoveel, alsof de ontwerper het even niet meer wist. Bij de zijtorens is de compositie aanmerkelijk evenwichtiger, omdat de bloemen halverwege aan de S-voluut gekoppeld zijn.\nBoven in de drie torens zijn ook zeer overtuigende composities van voluutthema\u2019s, bladmotieven en bloemen aangebracht. Bij de pijpvoeten van het onderste tussenveld is de ornamentiek weer voorzichtiger, en valt een parmantig liggend C-voluutje in het midden op. Het stuk dat de tussenvelden scheidt is dan weer virtuoos en vol beweging, met langgerekte bladeren, verluchtigd met bloemen, en twee krullen die een voluut zouden kunnen aanduiden, ware het niet dat deze er niet is.\nHet bovenste veld wordt aan de bovenzijde afgesloten door de uitgerekt C-voluut, het ornament dat de hoogste krul met de frontstijl verbindt is hier achterwege gebleven. De opzetstukken op de zijtorens bezitten een kader dat door voluutbanden, ten dele opengewerkt wordt gevormd. In het hart een schild met geschubde omtrekvorm, waarop ruitwerk is aangebracht, met bloemen in het midden. Bij het opzetstuk op de middentoren is de compositie simpeler. Daardoor is de voluutvorm, voorzien van een knik, duidelijker zichtbaar. Ook hier een schild met bloemen in het midden, maar eenvoudiger gedetailleerd. Op de bovenste krullen, waar ze samenkomen, een aanduiding van een palmet.\nDe vleugelstukken ten slotte representeren Hardorffs voorkeur voor een grote cirkel halverwege het stuk en een terugkeer naar de frontstijl daaronder. De gebruikelijke ingredi\u00ebnten, zoals voluut, S-ranken, trossen, bladeren bloemen en vruchten zijn weer toegepast, maar op een manier die wat verhoudingen en uitwerking betreft sierlijk en evenwichtig is.",
  "Part10_089Heeswijk": "Van het huidige orgel dateren de zijwanden van de kas uit 1876; de achterwand stamt uit 1896, terwijl het front in hetzelfde jaar werd aangebracht. Dit front dat wellicht als provisorium was gedacht, had een zeer eenvoudige opbouw, Het omvatte vijf velden, waarvan het middelste verhoogd was. Bij de restauratie in 2000 werden de velden aan de pijpuiteinden voorzien van blinderingen met eenvoudig gotiserend zaagwerk, bij het middenveld en de zijvelden in de vorm van een spitsboog, bij de tussenvelden in de vorm van een halve spitsboog. Bovendien werd op de zijvelden een verhoogde kroonlijst aangebracht. Dit alles om het orgel een wat grotere presentie te verschaffen.",
  "Part10_090Hommerts": "Hoewel zeer Fries van uiterlijk kan men met evenveel recht het front van Hommerts een buitenbeentje in het Friese orgellandschap noemen. Dat komt omdat het als enige onder de Friese historische orgels een combinatie van twee verschillende frontontwerpen bezit.\nHoe dit is ontstaan blijft vooralsnog in raadselen gehuld. Zeker is dat er een groot verschil heeft bestaan tussen de voormalige, bescheiden middeleeuwse kerk van Hommerts en de in 1876 nieuw gebouwde kerk. Het huidige front kan dan ook niet in de voormalige kerk gestaan hebben. Het is ook evident dat het aan het hoge nieuwe kerkgebouw is aangepast. Door de hoge plaatsing op het door twee paar gietijzeren kolommen ondersteunde orgelbalkon en de toegepaste lange pijpvoeten is een rijzig geheel ontstaan. Maar wie is nu de auteur van dit front? Omdat de orgelmakers Van Dam het orgel in 1869 hadden opgeleverd ligt het voor de hand te veronderstellen dat zij het ook naar de nieuwe kerk hebben overgeplaatst.\nBetalingen hieromtrent zijn in de boeken van de kerkvoogden niet te vinden. Vermoedelijk is de totale kerkbouw in een apart document verantwoord geweest. Dat document is tot nu toe niet teruggevonden. Uit de reguliere betalingsgegevens, die vanaf 1877 weer aanwezig zijn, blijkt dat het orgel dan bij W. Hardorff in onderhoud is.\nHet orgel zelf geeft ook nog een aanwijzing. De grote en ruime kas bezit geen grondraam, een constructie die de orgelmakers Van Dam stelselmatig hebben toegepast. Bij Hardorff komt men die aanleg niet tegen. Een en ander combinerend lijkt het niet gewaagd te veronderstellen dat de orgelmaker W. Hardorff verantwoordelijk is voor de overplaatsing naar de nieuwe kerk en de maker van het huidige front.\nIn dit front herkent men (als in gedachten de buitenste veldjes worden weggelaten) het bekende zevenledige Friese front dat de orgelmakers Van Dam in 1864 hadden ge\u00efntroduceerd. Die buitenste veldjes zijn daarentegen een citaat uit het vijfledige frontontwerp dat in het Van Dam-oeuvre in Oudwoude (1856, deel 1850-1858, 303-304) voor het eerst verschijnt. De combinatie van deze twee elementen die in Hommerts wordt aangetroffen, is eenmalig in de Friese orgelbouw.\nDaarbij kan men erover speculeren of men in 1876 het door Van Dam in 1869 geleverde front heeft verbouwd. De vorm van de vleugelstukken, met daarin het motief van de hoorn des overvloeds, is zeldzaam in het werk van Van Dam, maar bezit sterke gelijkenis met het orgel in de Evangelisch Lutherse Kerk te Leeuwarden, een orgel dat uitgerekend uit 1869 dateert. Met name de hoogtemaat van de vleugelstukken, bepaald  door de lage zijwand van dit soort zijveldjes, geeft aanleiding tot het speculeren over het overnemen van delen van het voormalige front. De bij Van Dam gebruikelijke ornamentiek op de buitenste stijlen van dit frontonderdeel ontbreekt hier echter.\nNet als de lange voeten van de frontpijpen bezitten ook de blinderingen en bekroningen meer Hardorff- dan Van Dam-kenmerken. De thema's, zoals plantmotieven en voluutvormen, scharen zich zonder meer in de traditie van de bouwtijd. De ordening en compositie zijn tamelijk eigenzinnig. De liggende C-voluten die de vier ongedeelde velden als bovenlijst bekronen, hebben op het bovenste punt een vorm, die haast Art Nouveau avant-la-lettre genoemd kan worden. Opmerkelijk is ook het opzetstuk op de middenkap, met los van het middenstuk staande kleine opzetstukjes boven de smalle aanpalende veldjes.\nOpmerkelijk is ten slotte het feit dat de middentoren vijf pijpen kreeg terwijl in de zijtorens zeven pijpen werden geplaatst. Is het toeval dat dit gebruik nu juist voorkomt bij andere Hardorff-orgels uit de jaren zeventig?",
  "Part10_091Hoofdplaat": "Een orgel met een neogotisch front van een in de 19e eeuw veel toegepast model, met drie spitsbogige velden, hier alledrie bekroond door wimbergen. Binnen deze wimbergen is door middel van een smalle opgelegde lijst een brede boogomlijsting totstandgebracht. De wimbergen zijn voorzien van hogels en rozetten.\nDe middelste wimberg wordt geflankeerd door gedeeltelijk afgebroken pinakels die rusten op consoles. Beneden tegen de stijlen van het middenveld zijn op rechthoekige voetstukken geplaatste halfzuiltjes aangebracht die dienen als voetstuk voor twee beeldjes.\nDe voetlijsten zijn voorzien van rozetten, afwisselend voorzien van drie- en vierpassen. Vooral de decoratie van de wimbergen is verre van compleet.",
  "Part10_092Itens": "Vijfledig front met gedeelde, hol gewelfde tussenvelden, zoals te doen gebruikelijk in het werk van Hardorff vanaf 1860, speciaal bij eenklaviers orgels. Torens en velden bevatten elk zeven pijpen.\nHet hoofdgestel van de orgelgalerij bezit geen relatie met het orgelfront. Het front is ongeveer halverwege de balustrade geplaatst, onder het front zijn vijf kleine paneeltjes aangebracht.\nDe ornamentiek is thematisch sterk verwant aan het werk van de orgelmakers Van Dam in dezelfde periode. Dat wil zeggen, dat de motieven op voorbeelden uit het midden van de 18e eeuw teruggrijpen. In de uitvoering van een en ander is toch wel gezocht naar een eigen identiteit. De blinderingen zijn minder transparant dan bij Van Dam, terwijl de opzetstukken juist minder substantieel, en dus meer fragiel van uitvoering zijn.\nIn de culs-de-lampe herkent men het Van Dam-voorbeeld. Tegenover elkaar geplaatste C-voluten met bloemen in het midden en kleinere bloemen in de overblijvende zwikken.\nDe blinderingen bij de pijpvoeten zijn wat opzet betreft aan elkaar gelijk: in elke toren twee S-voluten, omgeven door blaadjes en vooral weer bloemen. Omdat de S-voluten ver uit elkaar liggen is een breder verbindingsornament gebruikt dan bij Van Dam-orgels gebruikelijk is.\nDe blinderingen boven in de drie torens bestaan eveneens uit S-voluten en plantaardige motieven, met de nadruk op bloemen. Maar de blinderingen in de zijtorens zijn nadrukkelijk verschillend van die in de middentoren. In de zijtorens laat de voluutband een knik zien, wat bij de middentoren niet het geval is. In de zijtorens hangt het verbindende ornament, afgeleid van de lelie, omlaag, bij de middentoren niet. Bij al deze snijstukken spelen bladmotieven nauwelijks een rol, acanthusloof komt in elk geval niet voor. Dat is wel het geval bij de blinderingen van de tussenvelden. Het onderste stuk, bij de voeten van het onderveld, en het bovenste stuk, bij de boveneinden van het bovenveld, bezitten naast de voluutband ook een substantieel aandeel acanthusblad, zij het dat er in deze stukken ook \u00e9\u00e9n bloemetje te zien is.\nDe scheiding tussen de velden bezit een motief, dat verder niet voorkomt: onderaan een breed liggend C-voluut hangt in de buitenhoeken een klein C-voluutje met schuimwerk. Bloemen verlevendigen aan de bovenzijde de brede voltuutband.\nDe opzetstukken zijn zo doorzichtig omdat de omlijstende banden heel dun zijn gehouden. Op de middentoren zijn in het hart van het ornament een schelp en bloemen te zien; op de zijtorens zijn alleen plantaardige motieven toegepast.\nDe vleugelstukken herinneren wat opzet betreft aan de vleugels van Van Dam-orgels. Beginnend met een golfrank, en al gauw verbredend door middel van een band die in een cirkelvormige krul eindigt. Opvallend is, dat de krul beduidend hoger is geplaatst dan bij van Dam gebruikelijk is. Via een tweede, kleinere krul en een acanthustak keert het ornament onderaan weer terug naar de zijstijl van de kas, zonder op de balustrade te rusten. De gebruikelijke ingredi\u00ebnten blad, bloem en tros zijn ook hier present.",
  "Part10_093MaastrichtUrsulinen": "Een orgel met een opmerkelijk vierdelig front. Het bestaat uit een middenpartij met twee rondboogvelden en een horizontale bovenlijst, geflankeerd door twee vlakke torens. De strakke lijnen, duidelijk reminiscenties aan een neoclassicistische esthetica, worden alleen wat verzacht door de ornamentiek op de middenpartij: een palmet en gestileerd rankwerk, dat in de hoeken bij de torens opklimt en zo de overgang naar de torens bewerkstelligt. Tegen de torenkappen zijn ronde frontalen aangebracht, bekroond door een palmet. De onderkas is op een wat hoekige wijze ingesnoerd. Onder de torens is een rozet te zien, waarvan aan een rond koord een omgekeerde palmet afhangt, dit alles geflankeerd door gestileerde ranken. Onder de middenstijl een engelenkopje.\nWaar komt dit merkwaardige frontmodel vandaan? Hebben Pereboom & Leijser eerder orgels met vierdelige fronten gebouwd? Dat hebben zij inderdaad. Omstreeks 1855 vervaardigden zij een orgel in het St-Jacobs Gasthuis te Tongeren, met een vierdelig front. Ook hier zien wij twee vlakke velden geflankeerd door twee vlakke torens. De bovenlijsten zijn hier echter ingezwenkt, terwijl de scheiding tussen de velden wordt gevormd door een brede vlakke stijl. De afleiding van dit fronttype is duidelijk. Het gaat terug op het vierdelige Vlaamse frontmodel met brede middenstijl en ronde zijtorens dat vermoedelijk is ontwikkeld door Pieter van Peteghem en dat wellicht werd nagevolgd bij het orgel in de Stiftskirche in Schleiden (\u00b1 1770) dat aan Ludwig K\u00f6nig wordt toegeschreven. Het front van dit orgel werd verschillende keren nagevolgd door de orgelmaker Paul M\u00fcller uit Reifferscheid. Een voorbeeld van een dergelijk front is ook te vinden in de St-Amalbergakerk te Susteren uit ca 1840 (deel 1840-1849, 60-62).\nPereboom & Leijser hebben dit frontmodel zeker gekend en er in Tongeren een strakke versie met vlakke torens van gerealiseerd. In Maastricht hebben zij dit frontmodel nog verder verstrakt en uitgewerkt in het idioom van de rondboogstijl, zodat de oorsprong op het eerste gezicht niet meer duidelijk is.\nHet frontmodel van de Ursulinenkerk heeft de firma Pereboom & Leijser nog een aantal keren toegepast, terwijl het ook het basiselement vormt van de reeks neogotische orgelfronten die begint met de Ste-Foy in Luik (1877), waarvan het front van het orgel in de St-Martinus te Maastricht (1878) een vereenvoudigde versie te zien geeft.",
  "Part10_094Meerkerk": "Het zal misschien niet direct opvallen, maar hier hebben wij te maken met het standaardtype van Van Puffelen, zij het in een neoromaanse versie met enige neogotische elementen. Men ziet het gebruikelijke brede middenveld, de tussenvelden met verhoogde pijpstokken en de zijtorens. Middenveld en tussenvelden hebben beide een V-vormig labiumverloop, zoals dat ook bij het prototype van dit frontmodel, De Lier / Zwartebroek uit 1869 het geval was.\nDe decoratieve vormen zijn grotendeels ontleend aan het romaans, maar ook gotiserende en zelfs neoclassicistische elementen zijn aan te treffen. Het is dus een echt eclectisch geheel. Het middenveld sluit af met een driepasboog, die rust op slanke zuiltjes met kapitelen en is gedecoreerd met diamantkoppen. Daarboven is een wimberg aangebracht, waarin drie rondboognisjes en vrolijk kronkelende rankjes. Op de bovenlijsten is een soort hogels aangebracht; het geheel wordt bekroond door een ornament bestaande uit bladkelken waaruit een gelobde bol, bekroond door een bloemmotief, tevoorschijn komt. De stijlen die het middenveld flankeren zijn voorzien van inkassingen met een spitse tootboog, een gotisch element. Zij eindigen in pinakels met kantelen. De tussenvelden worden afgesloten door rondbogen, eveneens rustend op smalle zuiltjes en eveneens voorzien van diamantkoppen. Boven de bogen is een rondboogfries aangebracht met daarboven een tootlijst. Onder de verhoogde frontstokken zijn opengewerkte panelen te zien met daarin twee S-voluten met een hangende palmet tussen hen in: uitgesproken neoclassicistische elementen.\nOpmerkelijk zijn de torens; deze zijn trapeziumvormig en hebben drie afzonderlijke velden, die worden gescheiden door zuiltjes die een rondboogfries dragen. Iets dergelijks heeft Van Puffelen al eerder toegepast in de Hervormde Kerk te Neerijnen (1868, deel 1865-1872, 179-181). Het front van dat orgel was ge\u00efnspireerd door het beroemde orgel in de Abdijkerk van Saint-Denis. De torens worden bekroond door spitsen met wimbergen met gotische driepasnissen. Zij worden geflankeerd door pinakels van hetzelfde model als bij de middenpartij en bekroond door hetzelfde merkwaardige ornament als het middenveld. Deze spitsen vertonen enige overeenkomst met de spitsen op de zijtorens van het hoofdwerk van het Utrechtse Domorgel uit 1831 (deel 1819-1840, 274-277). Zelfs de bekroningen lijken bij beide orgels op elkaar. Aan de pijpvoeten zijn tootlijsten aangebracht.\nZeer opmerkelijk zijn de vleugelstukken. Hoofdelement is een forse luchtboog met rondbogen eronder en binnen een rondbogige omlijsting gevatte hogels aan de bovenzijde. De luchtboog komt neer op een stijl met pinakel. In de ruimte tussen de zijtorens en genoemde stijl is een opengewerkte spitsbogige partij met snijwerk aangebracht. Opmerkelijk is het rondboogsegment dat uit de kruin van de spitsboog naar de zijwand loopt. Het suggereert dat wij in feite te maken hebben met een gehalveerd tweedelig gotisch venster. Binnen de spitsboog zijn spitse ovalen aangebracht met gestileerd bladwerk in vormen die ook al weer neoclassicistisch aandoen. De diamantkoppenlijst die onder het gehele orgel doorloopt en zich in de aangrenzende borstwering voortzet, is ook op te vatten als een neoclassicistisch element. Dat geldt ook voor de geometrische figuren die lager in de borstwering zijn aangebracht.\nWij zien bij dit orgelfront een onbekommerde vermenging van verschillende stijlelementen die kenmerkend is voor de vroege decoratieve neogotiek en het vroege neoromaans. In 1881 zou Van Puffelen in de Hervormde Kerk te Kerk-Avezaath zijn standaardfronttype nog eens uitvoeren in een neogotische versie, en wel met vlakke zijvelden in plaats van torens. Dat instrument bestaat nog wel; het front ging helaas in 1980 door brand verloren.",
  "Part10_095Noordlaren": "Het front van dit orgel is in menig opzicht identiek aan dat van het ongeveer even oude instrument in Burum (1876). Ook hier een ronde middentoren met horizontaal afgesloten torenvelden, tweedelige tussenvelden met naar buiten aflopende tussenlijsten en ronde zijtorens. Het voornaamste verschil is dat de middentoren en de aangrenzende torenvelden zijn voorzien van verhoogde frontstokken.\nDe decoratie is sober. Aan de pijpvoeten ziet men vrijwel overal bladtakjes, bij de middentoren met eikenblad, elders met kleiner bladwerk. De tussenlijsten in de tussenvelden zijn voorzien van een voor Van Oeckelen kenmerkende decoratie, een langwerpig bloemmotief. Boven deze lijsten zijn ook weer bladtakjes aangebracht, eronder golfranken. De bovenblinderingen in de zijtorens bestaan eveneens uit golfranken. Boven in de middentoren ziet men wat onduidelijk gecomponeerd rankwerk met in het midden twee gekoppelde C-voluten. De tussenvelden worden, zoals veelvuldig bij Van Oeckelen, afgesloten door bladslingers.\nDe middentoren moet het, vanwege de geringe hoogte van de kerkruimte, zonder bekroning stellen. Boven elk der torenvelden is een vaasje geplaatst, terwijl de zijtorens door nogal gedrongen bazuin blazende engelen worden bekroond. Vazen en engelen werden in 1878 aangebracht. De vleugelstukken bestaan uit een reeks S-ranken die zich naar het midden toe verbreden en dan weer smaller worden.",
  "Part10_096Noordwolde": "Dit front is het zevende exemplaar (chronologisch gezien) van het ontwerp dat de gebroeders Van Dam in 1856 bij het orgel te Oudwoude (deel 1850-1858, 303-304) introduceerden. Na de vrij strakke uitvoering van de exemplaren uit de jaren 1850 gingen de orgelmakers er in de jaren 1860 toe over meer beweeglijkheid aan de uitvoering te geven. Dit uitte zich in veranderingen ten aanzien van de ornamenten, die bij alle orgels van het huis Van Dam in die jaren aanwijsbaar zijn, maar ook, meer specifiek, in de gevarieerde uitvoering van de verschillende frontgeledingen. Zo is bij dit orgel het middenveld enigszins hol gewelfd, terwijl de buitenste velden een achterwaarts gebogen vorm hebben.\nOorspronkelijk was het orgel opgesteld in de in 1853 toegevoegde noordelijke dwarsbeuk van de kerk. In het kader van de kerkrestauratie van 1966, waarbij de noorderdwarsbeuk werd afgebroken, werd het orgel aan de westzijde van het gebouw opgesteld. De daar aanwezige oude peiwand werd hersteld, de balustrade van de galerij werd eveneens hersteld en gecompleteerd. Daaruit ontstond de voor het orgel ongunstige oplossing die hier nu te zien is: het orgel werd achter de balustrade geplaatst. Het oorspronkelijke hoofdgestel van de orgelgalerij ging verloren, alsmede ook de culs-de-lampe onder de torens. De vleugelstukken werden niet aangebracht, ze liggen nu los boven op de kas. Dit resulteerde in een wat misdeeld, en deels zelfs mishandeld Van Dam-front.\nDe ornamentiek is, hoewel minder weelderig en fantasievol dan bij het orgel van de Evangelisch Lutherse Kerk te Leeuwarden (1869, deel 1865-1872, 240-242), van de bekende hoge kwaliteit die de orgels van het huis Van Dam in deze periode kenmerken. Bij de blinderingen aan de onder- en bovenzijden van de frontpijpen zijn de bekende thema\u2019s weer aanwijsbaar: C- en S-voluten in de vorm van banden, deels opengewerkt met kleine openingen, omrankt door acanthusblad, bloemen en vruchten. Een bijzonder aspect vormen de paneeltjes onder de verhoogd geplaatste velden. Onder het middenveld zijn vijf, onder elk zijveld twee paneeltjes aangebracht, waarop in het midden een rozet is geplaatst.\nDe bekroning van het middenveld is het meest feestelijke stuk van de frontornamentiek. In het midden bevindt zich een schelpvorm, aan de onderzijde afgesloten door een bladmotief met in het midden een pijnappel. Op dit schelpmotief rust een piedestal waarop een lier geplaatst is.  Een krans van bladeren en een bloem is voor de horizontale dwarsverbinding opgehangen. Aan de centraal geplaatste schelp zijn de voluutbanden gekoppeld die naar weerskanten uitwaaieren, de een omhoog, een ander naar beneden. Uit de onderste voluten spruit een boeket van bladeren en bloemen voort.\nDe bekroningen van de twee torens en de blinderingen zijn van een elegante en verfijnde uitvoering.  Opvallend is het parelrandje op het omgekeerd hartvormige middendeel. Ook de buitenste frontstijlen kregen zoals gebruikelijk een bekroning, geplaatst op de sterk uitgekraagde bovenlijst die als afsluiting van de stijl dient.\nDe houtsnijder heeft hier met fantasie de verwachting van een palmet, die op deze plaats voor de hand ligt, omgebogen tot een klein ornament dat globaal wel die contour heeft, maar bij nadere beschouwing toch meer past binnen het kader van de barokke ori\u00ebntatie, waarop al deze ornamenten berusten.",
  "Part10_097NunspeetSion": "In 1876 exposeerde Aristide Cavaill\u00e9-Coll een orgel op de wereldtentoonstelling te Antwerpen. Na afloop daarvan werd het instrument verworven door de Paters Redemptoristen in dezelfde stad voor hun kort tevoren gebouwde kloosterkerk. Dit orgel had waarschijnlijk een eenvoudige kas zonder front met alleen jaloezie\u00ebn. Cavaill\u00e9-Coll leverde wel vaker  orgels zonder pijpenfront; men denke aan het orgeltje voor het R.K. gymnasium te Katwijk a/d Rijn, thans in de St-Bonifatius te Leeuwarden (1887).\nDe Redemptoristen hadden voor hun kerk diverse inrichtingsstukken laten vervaardigen door het atelier van de Gebroeders Kockerols te Antwerpen. Zij hebben aan dit atelier ook de opdracht gegeven om voor hun nieuw aangeschafte orgel een passende kas te vervaardigen. Deze werd om de bestaande kas aangebracht. De basisvorm van de nieuwe kas is, zoals vaak in de 19e eeuw, het neoclassicistische blok, maar de detaillering is neogotisch. Het pijpenfront is geheel loos en bij de plaatsing in Nunspeet vernieuwd.\nIn het midden is een ronde toren geplaatst, het enige onderdeel dat uit de blokvorm te voorschijn springt. Deze toren wordt geflankeerd door twee pijpenvelden; beide met een schuin geplaatste bovenlijst. De zwikken tussen deze lijsten en de bovenlijst van de kas worden door traceerwerk in geometrische vormen opgevuld. De binnenvelden hebben een horizontaal labiumverloop. De buitenvelden hebben niet alleen een schuine bovenlijst, maar ook een parallel daaraan lopende schuine onderlijst, waaronder snijwerk met een wapenschild. Het labiumverloop is daarmee in overeenstemming. De middentoren wordt afgesloten door een spitsbogige afsluiting, die met een sierlijke S-lijn doorloopt boven de middenvelden en daar deel uitmaakt van de spitsbogige afsluiting van deze velden. Deze spitsbogen zijn verder voorzien van toten. In de zijvelden ziet men aan de pijpuiteinden een sierlijke met toten gedecoreerde S-vormige tracering. Op de orgelkas fraaie uit opengewerkte kielbogen gevormd snijwerk. In de onderkas zijn briefpanelen aangebracht.\nDe vormgeving vertoont zowel klassiek gotische vormen, zoals het geometrische snijwerk boven de velden, als ook elementen ontleend aan de late gotiek, bijvoorbeeld het kielbogige traceerwerk op de kas.",
  "Part10_098Putten": "Een typisch Engels orgel, waar alleen enig stijl- en regelwerk de frontpijpen bijeen houdt. Aan de voorzijde zijn dit metalen pijpen in een driehoek opgesteld, aan de zijkant houten pijpen, eveneens in een driehoekige opstelling. De regels zijn voorzien van ronde openingen op de hoeken, eenvoudige kanteelvormige bovenlijsten en rudimentaire hoekpinakels. Zowel de metalen als de houten frontpijpen zijn bij de labia en aan de uiteinden beschilderd in geabstraheerde plantaardige vormen.",
  "Part10_099SintMichielsgestel": "Een opmerkelijk orgelfront in voornamelijk romaniserende vormen, zulks waarschijnlijk in aansluiting op de bouwtrant van de toenmalige kapel van het Seminarie Beekvliet. De ontwerper is niet bekend. Het orgel heeft een vijfdelige opbouw met drie ronde torens en vlakke tussenvelden. De middentoren bevat negen pijpen, de zijtorens zijn voorzien van zeven pijpen. De rondbogige velden zijn vlak en bevatten slechts \u00e9\u00e9n rij pijpen, maar zij worden door snijwerk in de vorm van twee spiegelbeeldig geplaatste gelobde rondbogen gedeeld. De decoratie is een eigenaardige mengeling van klassieke, gotiserende en romaniserende elementen. Neoclassicistisch zijn de palmetmotieven boven de torens en de voluten naast de zijtorens. Aan de pijpuiteinden in de velden zijn krakelingvormige C-voluten aangebracht, met hun opening naar boven gericht. Gotiserend zijn de tootlijsten aan de pijpvoeten in torens en velden. Romaniserend zijn de geschubde zuiltjes ter weerszijden van de torens. Bij de middentoren zijn deze zuiltjes in meerdere etages verdeeld, waarvan de bovenste uitloopt in weer gotiserende pinakels, die beantwoord worden door vergelijkbare pinakels bij het voorste gedeelte van de middentoren. Op deze toren prijkt een aedicula, bekroond door een koepel met wimbergen en een kroon in top. In deze aedicula een zittende harpspelende koning David. De koepelvormige bekroningen met wimbergen en kroon vinden wij weer terug bij de zijtorens. Merkwaardig zijn de bundelpijlers die de bovenkas ondersteunen.\nOpmerkelijk is ook dat de achter de aedicula met Davidsbeeld zichtbare zwelkast in de vormgeving actief meespeelt. Zij wordt bekroond door een brede lijst, rustend op hoekzuiltjes en bekroond door ingezwenkte wimbergen.\nAlles bijeen een hoogst opmerkelijke stilistische exercitie, waarin neoclassicisme, neoromaans en neogotiek tot een uitgesproken eenheid zijn versmolten.",
  "Part10_100Stadskanaal": "Het laatste voorbeeld in het oeuvre van Petrus van Oeckelen van het frontmodel Smilde (1841), dat hij kort tevoren ook nog had toegepast in de Koepelkerk te Sappemeer (1875). Terwijl wij in Sappemeer een slanke versie van dit type zien, is het orgel in Stadskanaal van een tamelijk gedrongen model. De hoogteverhoudingen zijn ongeveer gelijk aan die bij het in 1865 gebouwde orgel in de Hervormde Kerk te Oude Pekela (deel 1858-1865, 370-372). De excessieve breedte van de binnenvelden die zo kenmerkend is voor laatstgenoemd front, is in Stadskanaal echter niet overgenomen. Daardoor oogt het geheel wat compacter. Als consequentie van een en ander zijn de binnenvelden van het bovenwerk wel erg klein uitgevallen. Ook de buitenvelden zijn smaller. Evenals in Oude Pekela en anders dan in Sappemeer zijn de buitenvelden van het hoofdwerk ongedeeld.\nHet snijwerk is betrekkelijk sober. Aan de pijpvoeten bij torens en velden is bladwerk aangebracht, waarbij het eikenblad overheerst. Iets afwijkend is het snijwerk aan de pijpvoeten in de binnenvelden van het bovenwerk. Hier ziet men een forse naar buiten breder wordende rank, die uitloopt in twee naar elkaar geopende krullen. Twee van dergelijke ranken, gescheiden door een bloem, vormen de bovenblindering van de boven-middentoren. Verwante vormen vindt men ook aan de pijpuiteinden in de beide etages van de buitenvelden. De bladslingers die de binnenvelden van het bovenwerk afsluiten, zijn weer samengesteld uit eikenblad.\nBoven in de beneden-middentoren ziet men in elk der hoeken een bloemkelk waaruit een gekrulde bloemstengel voortkomt, die op zijn beurt weer een gekruld element voortbrengt; in het midden is een bloem te zien. Het oude Van Oeckelen-motief van twee krullen, waaruit wat vleermuisachtig bladwerk voortkomt dat in Sappemeer nog duidelijk als zodanig was te herkennen, is hier alleen nog in zeer rudimentaire vorm te zien in de bovenblinderingen in de zijtorens.\nOp de middentoren is de welbekende klapwiekende adelaar te zien, die Van Oeckelen hier voor het laatst gebruikt. Op de zijtorens twee staande knapen, vrijwel gelijk aan die in Sappemeer, maar hier zo geplaatst dat zij elkaar aankijken: de linker figuur houdt een gesloten boek vast, waarschijnlijk de bijbel, de rechter een geopend boek, vermoedelijk het psalmboek.\nDe vleugelstukken zijn typerend voor Van Oeckelen: een breed uitlopende S-rank, die eindigt in een krul met bloem. Typerend is nog de onderkas met panelen met ruitvormige decoratie en een paneel met bloemmotief in het midden. Een dergelijke onderkas heeft Van Oeckelen voor het eerst toegepast bij het door hem in 1862 vergrote orgel in Beilen (deel 1819-1840, 223-225) en verder nog in 1867 in Tolbert (deel 1865-1872, 136-138) en in 1869 in Blijham (deel 1865-1872, 221-223). In Stadskanaal zien wij de laatste toepassing van dit motief.",
  "Part10_101Urmond": "Een eenvoudig vijfdelig front in rondboogstijl. Het is een strakke variant van het Zuid-Nederlandse type met verlaagde middentoren, zij het dat hier middentoren en zijtorens vlak zijn uitgevoerd. Bij de 'torens' zijn de pijpen gevat in een rondbogige nis met toten op smalle halfzuilen. De tussenvelden zijn eveneens rondbogig, maar missen de zuiltjes. Alle bovenlijsten zijn horizontaal. Boven zijtorens en tussenvelden is een decoratie aangebracht van opengewerkte omgekeerde hartvormen. Boven de middentoren is een palmet aangebracht. Verder decoratie ontbreekt.",
  "Part10_102Wesepe": "[Bij details, foto's AL]\nEen orgel met een merkwaardig front. Het omvat een betrekkelijk smal, maar sterk gehold middenveld, dat wordt geflankeerd door twee forse ronde torens, die veel hoger zijn dan het middenveld, en door twee horizontaal afgedekte smalle gedeelde zijvelden van dezelfde hoogte als het middenveld. Vergelijkbare fronten zijn verder noch in het oeuvre van H.G. Holtgr\u00e4ve te vinden, noch in dat van zijn vader.\nEen zekere overeenkomst dringt zich op met een door het huis Van Dam veelvuldig gehanteerd fronttype, met name in de variant Leeuwarden, Lutherse Kerk (1869, 1865-1872, 240-242). Ook daar zien wij een middenveld, geflankeerd door torens en zijvelden. Bij de variant Leeuwarden vertoont het middenveld ook een holling, maar die is niet vergelijkbaar met die in Wesepe. Ook zijn de zijvelden bij de Van Dam-variant altijd ongedeeld. Een afleiding van het Van Dam-model lijkt al met al niet zeer waarschijnlijk.\nHet front wekt ook associaties met de Zuidelijke Nederlanden, maar een vergelijkbaar orgel laat zich ook daar niet direct aanwijzen. De vraag hoe Holtgr\u00e4ve junior aan een dergelijke ongebruikelijke vormgeving kan zijn gekomen, is vooreerst niet te beantwoorden.\nOok in de decoratie laten zich enige ongebruikelijke elementen ontwaren en wel onder aan de torens. Deze hebben ten opzichte van de velden verhoogde pijpstokken en zijn daar fraai gedecoreerd met een sierlijke en transparante bladrank met C-vormige omkrullingen, waar in het midden een cherubijnenkopje is aangebracht. De consoles onder de torens zijn eveneens rijk en elegant versierd. Uit een plantaardig element met omkrullende bladeren van een vrij gebruikelijk model ontwikkelt zich een bladkapiteel met vlezige bladeren en twee bloemenslingers. De overige decoratie is eenvoudiger. De zijvelden hebben eveneens verhoogde pijpstokken; daar ziet men een uit twee C-voluten opgebouwde krul die aan een ionisch kapiteel herinnert. Aan de pijpuiteinden in de zijvelden ziet men bij de torens een asymmetrische figuur, gevormd door twee C-voluten, waaruit naar de buitenzijde S-ranken ontspringen. Bij de torens bestaan de bovenblinderingen uit vlezig rankwerk, verrijkt met sterk geabstraheerd bladwerk en wat vreemde bloemmotieven. Boven in het middenveld ziet men in de hoeken vegetatieve elementen, waaruit twee stengels voortkomen die in het midden bij een bloem samenkomen. Op de zijvelden is tegen de torens een forse C-voluut aangebracht, met daarnaast een forse bazuin blazende engel. De boven het middenveld aangebrachte lier werkt dan opeens tamelijk conventioneel bij dit verder zo bijzondere orgelfront.",
  "Part10_103Zwijndrecht": "Het front van dit orgel werd ontworpen en uitgevoerd door het Bossche atelier Goossens. Opmerkelijk is dit wel, aangezien Maarschalkerweerd in deze tijd meestal dit soort werk liet uitvoeren door het atelier van F.W. Mengelberg uit Utrecht. Nu was dit orgel bestemd voor de voormalige St-Barbara te Bunnik, een kerkje uit 1845, ontworpen door de architect Gerard van Vogelpoel. Dit kerkje was een product van de decoratieve neogotiek. Misschien dat men om die reden koos voor een orgelfront in die trant en niet voor een meer orthodox neogotisch werkstuk in de geest van Mengelberg.\nHet front van dit orgel lijkt sterk op dat van de het Maarschalkerweerd-orgel van de H. Maria Geboortekerk te Rumpt uit 1863 (deel 1858-1865, 268-269), een werkstuk van het atelier Veneman uit 's-Hertogenbosch. Ook hier een breed middenveld met wimberg, geflankeerd door ronde torens, smalle velden met schuin aflopende bovenlijsten en ronde zijtorens. De proporties zijn hier echter anders, zodat het geheel een grotere breedtewerking heeft gekregen.\nDe decoratie is verwant aan die in Rumpt, maar iets grover van uitvoering. Aan de pijpvoeten zijn tootlijsten aangebracht. Het middenveld wordt afgesloten door twee spitsbogen met toten, waarboven een rozet met zespas. Op de schuine bovenlijsten van de tussenvelden zijn hogels te zien. De torens zijn voorzien van wimbergen met hogels. Evenals te Rumpt zijn de bekronende spitsen verdwenen, hier omdat de kerkruimte te laag was.\n\nNiet gepubliceerde bronnen\nA. Bouman, Dispositiecahier IV (Bunnik) en IX.\nParochiearchief Bunnik.\nParochiearchief Zwijndrecht.\n\nOrgelnummer 1840",
  "Part10_104Almkerk": "Wederom een vertegenwoordiger van het Adema-type Valkkoog (1871). Wij zagen dat, te beginnen met het orgel in de Oud-Katholieke Kerk te Egmond aan Zee (1873), de doorbuigende lijst tussen de boven- en benedenvelden steeds vlakker werd. In Almkerk is dat proces tot een afsluiting gekomen. De tussenlijsten zijn volledig horizontaal geworden. De boogvorm van de benedenvelden is sterk gerelativeerd door de vlakke bovenlijst en het aanbrengen van twee toten. Het nog overgebleven boogvormige gedeelte rust wel op twee kapitelen. Door de horizontale tussenlijsten valt het verschrompelde karakter van de bovenvelden wel heel erg op. Vandaar wellicht dat P.J. Adema bij zijn laatste orgel van dit model, in de Hervormde Kerk te Kaatsheuvel-Loonsedijk (1885), weer is teruggekomen op de proporties van Valkkoog.\nDe decoratie is betrekkelijk eenvoudig. De blinderingen van de middentoren zijn weinig volumineus en vertonen simpele voluutvormen met bloemmotieven. Het snijwerk boven in de zijtorens heeft wat meer gewicht en vertoont aan beide zijden gekoppelde C-voluten die in het midden bijeenkomen bij twee gestileerde bloemknoppen. Een S-rank in elk der beide hoeken en bloemmotieven in het midden. Boven de bovenvelden ziet men een gecompliceerde rank waaruit zich bloemkelken en voluutvormen ontwikkelen. De boogzwikken van de benedenvelden bevatten elk een bebladerde voluut met een bloem, terwijl de tussenlijsten zijn voorzien van diamantkoppen en een rozet in het midden. De in 2002 aangebrachte vleugelstukken bestaan uit een smal bovenstuk, waaruit zich een brede rijk vertakte S-voluut ontwikkelt voorzien van een forse bloem met in het midden uitstekende bladeren. De opzetstukken op de zijtorens bestaan uit C-voluten, met hun openingen naar binnen gericht, die een cartouche met ruitmotief en hangende plantenslinger omzomen en waaruit zich een palmet losmaakt. Het opzetstuk op de middentoren is ook opgebouwd uit C-voluten; deze zijn echter met hun opening naar buiten gericht en omvatten een cartouche met festoen, die aan de bovenzijde door twee krullen die een palmet omzomen, worden afgesloten. De consoles onder de torens zijn van een eenvoudig bebladerd model.",
  "Part10_105Brielle": "Een variant van het door Maarschalkerweerd voor het eerst in Wegdam toegepaste model van een vlak vijfdelig front. Er zijn echter ook elementen te vinden van het orgelfront in de Hartebrugkerk te Leiden. Het Brielse orgel toont een wat merkwaardige mengeling van gotische, romaniserende en neoclassicistische elementen. De hoofdopzet is verwant aan die van Wegdam: drie vlakke torens, hier met V-vormig labiumverloop en tussenvelden met schuine onderlijsten. Torens en velden zijn hier, evenals te Wegdam recht afgesloten. De zijtorens worden bekroond door tootlijsten. De schuine onderlijsten onder de tussenvelden hebben hier een ingezwenkt verloop, zoals ook in Leiden is te zien. Daaronder zijn voluutranken aangebracht, in deze vari\u00ebteit een neoclassicistisch element. Neoclassicistisch zijn ook de ranken onder de voetlijsten van de zijtorens en de voluutvormen met vazen boven de tussenvelden. Deze zijn vrijwel identiek aan die in Leiden. Blinderingen aan de pijpvoeten ontbreken. Aan de pijpuiteinden in de torens zijn spitsbogen aangebracht met in hun zwikken gesplitste voluutranken, alweer een neoclassicistisch element. De tussenvelden worden afgesloten door twee gekoppelde rondbogen, een romaniserend element, dat in het Leidse Hartebrug-orgel een equivalent heeft. Romaniserend zijn ook de op pilasters rustende rondbogen onder de torens. Iets dergelijks vindt men in Leiden niet.\nDit stilistisch amalgaam laat zich verklaren uit de bouwstijl van de kerk. Maarschalkerweerd wilde een orgel bouwen met het frontmodel van Wegdam dat goede mogelijkheden bood voor orgels met een eenvoudig front, maar dat wel was gebaseerd op een gotische vormgeving. De kerk te Brielle is echter een eenvoudige neoclassicistische kerk. Vandaar dat het in wezen neogotische orgelconcept hier enigszins naar de neoclassicistische stijl van de kerk werd toegebogen, waarbij elementen uit het orgel van de Hartebrugkerk goede diensten konden bewijzen.",
  "Part10_106Buitenpost": "Voor dit front was het in 1875 in Anjum gepresenteerde ontwerp uitgangspunt. Een dubbelfront dus, waarbij voldoende breedte was geschapen om een orgel met vrij pedaal te kunnen leveren. Omdat de beschikbare hoogte in het kerkgebouw beperkt was moesten enkele kunstgrepen worden toegepast om het front te kunnen plaatsen. De zijpartijen werden niet hoog in de balustrade geplaatst, maar direct op het hoofdgestel. Omdat het onderfront lager\ngeplaatst moest worden, kreeg het ook een eigen hoofdgestel, gedragen door twee zuilen met composietkapitelen. Het hoofdgestel van de eigenlijke orgelgalerij wordt verder niet door kolommen ondersteund. Het middenveld van het onderfront en de grote gedeelde velden naast de zijtorens van het grote front werden hol gewelfd uitgevoerd.\nAl met al is hier een ensemble ontstaan dat een tamelijk brede en zware indruk maakt.\nDoor de uitbundige ornamentiek wordt hieraan echter een tegenwicht gegeven. Alle blinderingen zijn integraal verguld. Daarnaast is groen als basiskleur toegepast in de culs-de-lampe, de vier vleugelstukken en in de vijf opzetstukken op de kappen van de torens.\nDrie torens bezitten een cul-de-lampe, de beide grote zijtorens en de middentoren van het bovenfront. Ze zijn wat vormgeving zeer aan elkaar verwant, met hun gespiegeld geplaatste C-voluten, ondereen eindigend in een forse en plastisch gesneden krul. Onder de beide torens van het onderfront is geen ornament aanwezig. De leidende gedachte bij de blinderingen is een compositie, bestaande uit voluten als hoofdbestanddeel, aangevuld met bladmotieven en bloemen. Op velerlei wijze is in dit front op dit thema gevarieerd.\nIn het onderfront zijn bij de pijpvoeten van de zijtorens de binnenste krullen van de voluten met elkaar verbonden door een ma\u00efskolf, een vrij zeldzame verschijning in de wereld van het Van Dam-ornament. In de ornamenten onder de kappen overheerst de voluutband, de toegevoegde elementen zijn daaraan zeer ondergeschikt. Bij de pijpvoeten van het middenveld zijn uitgerekte S-voluten te zien, omlijst door bladmotieven en bloemen.\nHet snijstuk boven het middenveld bezit in het midden een schelpvorm, waarbij in het hart hiervan vruchten zijn aangebracht. C-voluten vormen de verbinding met de frontstijlen, naar boven toe ontspruiten hieruit bladeren met bloemknoppen, naar onderen toe alleen bladornament.\nDe blinderingen bij de pijpvoeten van het grote front zijn wat rijker uitgewerkt dan bij de torens van het onderfront het geval is. De blinderingen die tegen de kappen van de drie grote torens zijn aangebracht zijn virtuozer van vorm. Ook de koppelmotieven, waarin het leliemotief herkenbaar is, zijn hier nadrukkelijker aanwezig en strekken zich over de rand van de kappen uit.\nDe scheiding tussen de grote velden bestaat uit twee banden, vertrekkend vanuit de frontstijlen, en in het midden eindigend in een krul. Een bloemstuk vormt de verbinden tussen de twee banden, die verder door bladranken in voortdurend contrasterende bewegingen worden omlijst. Een uitgerekte C-voluut sluit aan de bovenzijde de bovenvelden af, het aangebrachte blad krult over de bovenrand heen en hangt in het midden over de band af naar onderen. Het opzetstuk op de middenkap is heel bescheiden, samenhangend met de geringe beschikbare hoogte. Naar weerskanten uitwaaierende golfranken dragen een in het midden geplaatst ovaal ornament, waarin veel bloemen en een gevlochten slinger zijn verwerkt. Dit idee is rijker uitgewerkt in de opzetstukken op de zijtorens. Hier ziet men ook weer een ovaal in het midden, ditmaal staand, met bloemen, gedragen door een combinatie van S- en C-voluten.\nDe vleugelstukken van het onderfront tonen een band, die boven uit een golfrankje ontspringt, en onderaan in een cirkelvormige krul eindigt. Bloemen en acanthusblad omlijsten het geheel.\nDe grote vleugels zijn ook vanuit een band opgebouwd die onderaan in een grote cirkelvormige krul eindigt. Hier komt uit die grote krul een hoorn des overvloed tevoorschijn, die op de bovenlijst van de balustrade rust. Naast het verticale deel van de band is hier ruitwerk te zien. Op het hart van de grote krul is een verguld vogeltje aangebracht.\nBoven het vogeltje is blad van de wijnstok aangebracht, met een druiventros.",
  "Part10_107Ede": "Naast het orgel van Buitenpost is het orgel van Ede het tweede orgel, dat door de orgelmakers Van Dam in 1877 werd gemaakt, waarbij het frontontwerp van Anjum van 1875 als uitgangspunt werd gekozen. Hoewel de frontcompositie hetzelfde is, verschillen de fronten wat maatvoering en verhoudingen echter aanzienlijk. Tegenover het door de ruimtelijke omstandigheden gedrongen front van Buitenpost is het front van Ede ongewoon rijzig en monumentaal. Aanleiding hiervoor was de zeer ruime kerk van Nieuwe Niedorp, de oorspronkelijke locatie van het orgel, uit ruime geldmiddelen gebouwd naar ontwerp van architect A.T. van Wijngaarden uit Medemblik.\nMaar ook de grotere pijplengtes spelen een rol. Zo werd bij het orgel van Nieuwe Niedorp de Salicionaal 8' van het BW in de middentoren van het bovenfront vanaf C in het front geplaatst, en stond de pijplengte van de zijtorens toe, een Prestant 16' vanaf G in het front te laten spreken. Alleen bij het orgel van Schagen (1901) zouden deze proporties later nog worden herhaald.\nBij de overplaatsing naar de Hervormde Oude Kerk te Ede bleven de balustrades van de orgelgalerij bewaard, inclusief de vanaf het front achterwaarts naar de muur gaande delen. De zes gietijzeren dragers die in Nieuwe Niedorp het balkon droegen (onder elke zijtoren twee, onder de frontstijlen, en aan de uiteinden van het orgelbalkon \u00e9\u00e9n) werden echter vervangen door vier zwaarder uitgevoerde gemarmerde kolommen, aan beide uiteinden \u00e9\u00e9n, en onder elke zijtoren ook \u00e9\u00e9n, nu in het hart geplaatst.\nDe inkassingen op de stijlen van de balustrade, met de driepasjes aan de bovenzijde, doen nu in de Edese context wat vreemd aan, ze kwamen in Nieuwe Niedorp echter overal op het kerkmeubilair van de in gotiserende trant gebouwde kerk voor.\nDe ornamentiek is ook hier ongewoon rijk en virtuoos van uitvoering, puttend uit het arsenaal aan motieven van de baroktijd. Dat ook rococo-elementen voorkomen, blijkt vooral uit de vleugelstukken van positieffront en grote front. Bij het positieffront verraadt het kleine stukje ruitwerk dat het tijdvak van ori\u00ebntatie wat verder naar het midden van de 18e eeuw is opgeschoven, bij de grote vleugelstukken naast de zijtorens is het niet alleen het aanwezige ruitwerk, maar vooral het op de band van de grote onderste krul aangebrachte schuimwerk dat een meer elegante indruk maakt.\nEen opvallend thema bij de blinderingen wordt gevormde door de opengewerkte banden, waarin S- en C-voluten zijn uitgevoerd. De ornamentiek heeft hierdoor, gesteund ook door de witte kleur van de banken, tegenover de vergulde blad- en bloemmotieven, een krachtig karakter gekregen.\nDe culs-de-lampe onder de drie ronde torens zijn voorzien van schelpmotieven gevat in twee symmetrisch tegenover elkaar liggende C-voluten. De overblijvende zwikken van het vlak zijn met blad- en bloemmotieven opgevuld. Onder de cul-de-lampe van de middentoren van het bovenfront is nog een verguld ornament op het vlakke hout aangebracht, om daar het starre witte vlak te verlevendigen.\nDe blinderingen van het positieffront bestaan in de torens uit bebladerde S-voluten die telkens in het midden door een verguld ornament aan elkaar verbonden zijn. Bij de boveneinden van de pijpen in de torens lijkt dit koppelelement aan de Franse lelie ontleend te zijn, het treedt buiten het kader door over de kap heen te vallen. In het holle veld zijn bij de pijpvoeten liggende S-voluten te zien, vrijwel los van het bladornament dat in het midden ertussenin is geplaatst. Enkele bloemen zijn aan het bladwerk toegevoegd. Het snijstuk dat het middenveld bekroont bezit in het midden een grote vergulde schelp, waaraan liggende C-voluten zijn bevestigd die naar de zijstijlen reiken. Onder de schelp een kransje van blad en bloem, de C-voluten ook weer omrankt met acanthusblad.\nBij de blinderingen van het grote front herhalen alle genoemde motieven zich in steeds wisselende gedaantes. Het meest opvallend zijn hier de stukken die als scheiding van de onder- en bovenvelden zijn toegepast. Bij de smalle veldjes van het bovenfront valt ook hier weer het streven naar elegantie op, door de welving die in de witte band is aangebracht.\nBij de scheiden tussen de grote gedeelde velden zijn de twee in een krul eindigende bandfragmenten op ingenieuze wijze omspeeld met bladranken en zo met elkaar verbonden.\nEen grote mate van elegantie spreekt ook uit de be\u00ebindiging van de bovenste brede tussenvelden, waarbij de bladranken over de band heen kruipen. Ook bij de kappen van de drie grote fronttorens is het centrale motief van de blinderingen weer aan het lelie-motief ontleend, en over de kaprand heen aangebracht.\nHet front bevat vijf grote opzetstukken, waarin drie verschillende uitvoeringen te onderscheiden zijn. Op de torens van het positieffront zijn kuiven geplaatst waarin twee C-voluten herkenbaar zijn, waaruit in het midden een lelie-achtig motief ontspruit.\nHet opzetstuk van de middentoren vat enkele elders voorkomende motieven samen: de schelpvorm, het ruitwerk, en de lelievorm. De opzetstukken van de zijtorens vari\u00ebren op de thema\u2019s van de andere stukken met hun geknikte S-voluten, ruitwerk, lelie en plantaardige motieven.",
  "Part10_108Fijnaart": "Deze orgelkas doet voor haar tijd van ontstaan opvallend ouderwets aan. Wij zien een vijfdelige opbouw met drie ronde torens van elk vijf pijpen en tamelijk brede ongedeelde, licht geholde tussenvelden. Blinderingen aan de pijpvoeten ontbreken. Aan de pijpuiteinden in torens en velden zijn lambrequins aangebracht, zoals Rogier dat vaker deed. Het geheel ademt de geest van de laat 18e-eeuwse Zuid-Nederlandse orgelbouw, zoals onder meer vertegenwoordigd door Louis II Delahaye. De vleugelstukken bestaan uit breed uitwaaierende S-voluten. Onder de torens brede consoles, die van de middentoren met schelpmotief.\nOp de middentoren een harpspelende koning David, op de zijtorens bazuin blazende engelen.",
  "Part10_109Hillegom": "Dit orgel heeft ongetwijfeld oorspronkelijk in een nis of boog gestaan. Het front bestaat uit een middendeel met klavierpartij en daarboven een recht afgesloten pijpenveld met flauwe naar het midden oplopende labiumlijnen, alles geflankeerd door ronde, laag aanzettende torens, die enigszins overhoeks zijn geplaatst. Het geheel herinnert sterk aan het iets oudere orgel in Herten (1873) van dezelfde maker, waar de zijpartijen echter vlak zijn. De pijpen zijn voorzien van vergulde labia en enig eenvoudig geschilderd ornament. Verdere versiering is afwezig.",
  "Part10_110Kampen": "De orgelmaker Zwier van Dijk was een autodidact die slechts een beperkt aantal orgels bouwde. Het instrument in de Burgwalkerk was zijn grootste werk. Oorspronkelijk was het een balustrade-orgel met een vrij hoge onderkas. Het rugwerk werd in stijl toegevoegd in 1951 door de Kamper meubelmaker Van der Wolde.\nVan Dijk was organist aan de Bovenkerk te Kampen. Dat hij het orgel van deze kerk goed kende, is aan het uiterlijk van zijn magnum opus goed af te lezen. De frontopbouw daarvan heeft hij namelijk bijna letterlijk van het fameuze Hinsz-orgel uit 1743 (deel 1726-1769, 152-156) overgenomen, ofschoon hij bij de proportionering eigen wegen ging. Wij zien dus een tweedelige middenpartij met een strikt horizontale scheiding tussen hoofdwerk en bovenwerk, die beide dezelfde indeling hebben: een ronde middentoren, geflankeerd door tweedelige tussenvelden met parallel naar het midden aflopende labia, zoals bij de Bovenkerk, en spitse zijtorens. Deze middenpartij wordt geflankeerd door twee ronde zijtorens, die door middel van smalle pijpvelden met de middenpartij zijn verbonden. Bij het hoofdwerk zijn de deze velden tweedelig, bij het bovenwerk eendelig. Dit ook in navolging van het Bovenkerk-orgel.\nDe opbouw van het Bovenkerk-orgel heeft Van Dijk dus overgenomen, maar de proporties niet. In de eerste plaats maakte hij het bovenwerk hoger dan het hoofdwerk. Dit kan hij hebben ontleend aan het orgel in de Grote Kerk in Zwolle (1721 deel 1479-1725, 379-382), waar het bovenwerk in feite het hoofdwerk is. Voorts maakte hij de zijtorens naar verhouding veel korter dan bij zijn prototype. Dit in combinatie met de grotere hoogte van het bovenwerk levert een aantal vreemde inconsequenties op. Bij het Bovenkerk-orgel is er tussen de 16-voets zijtorens van het hoofdwerk en de spitse zijtorens van het bovenwerk slechts een gering hoogteverschil, wat door het boven het verbindingsveld aangebrachte snijwerk gemakkelijk kan worden overbrugd. In de Burgwalkerk steken de zijtorens van het bovenwerk veel verder boven de zijtorens van het hoofdwerk uit, zodanig zelfs dat de ontwerper hier vleugelstukken heeft gemeend te moeten aanbrengen die op een wat vreemde manier in de lucht hangen. De verhoging van de onderkas en de toevoeging van het rugpositief in 1951 hebben de proporties wel verbeterd, maar er blijft iets wringen. Genoemd rugpositief volgt de opbouw van het bovenwerk; alleen zijn de tussenvelden licht gehold.\nOok in de decoratie zijn reminiscenties aan het Bovenkerk-orgel te vinden. Zo is de hoofdvorm van de vleugelstukken aan de zijtorens duidelijk verwant aan die bij de Bovenkerk. Onder de vleugelstukken zijn hermen aangebracht. Ook die hebben bij het Bovenkerk-orgel hun equivalent, zij het dat de proporties sterk verschillen. Bij het Bovenkerk-orgel dragen de hermen, met zichtbare inspanning, de beide zijtorens. In de Burgwalkerk hebben zij eigenlijk nauwelijks iets te dragen. Zij hoeven alleen een soort kussen vast te houden, waarop de vleugelstukken rusten. Het zijn dan ook maar bescheiden baasjes, niet te vergelijken met de krachtpatsers uit de Bovenkerk.\nHet blinderingssnijwerk maakt een weelderige indruk, maar bestaat uit een beperkt aantal motieven, voornamelijk bebladerde S-voluten. De in de Bovenkerk veelvuldig toegepaste C-voluten ontbreken in de Burgwalkerk vrijwel geheel. Hier en daar ziet men vormen die met de Bovenkerk vergelijkbaar zijn. Zo hebben bij beide orgels de bovenblinderingen in de spitse torens forse krullen. In de Bovenkerk zijn deze op het snijpunt van de twee torenfacetten aangebracht, bij de Burgwalkerk in de hoeken. Op het eerste gezicht is er tussen de blinderingen bij de tussenlijsten wel overeenkomst tussen beide orgels, maar het snijwerk in de Bovenkerk is rijker en plastischer dan de S-ranken op dezelfde plaats in de Burgwalkerk.\nDe beeldsnijder van Zwier van Dijk was in ieder opzicht de mindere van Caspar Struiwig die het snijwerk in de Bovenkerk maakte. Toch is het een knappe prestatie om bij een veel eenvoudiger vormenrepertoire een indruk van decoratieve rijkdom te cre\u00ebren die het meesterwerk van Hinsz en Struiwig evoceert.\nOorspronkelijk stonden op het orgel vijf beelden: op de middentoren een staande David, geflankeerd door twee staande knapen met ieder een boek, waarschijnlijk een gezangboek en de bijbel. Deze sculpturen leken op de beelden op de Van Oeckelen-orgels in Sappemeer (1875), Burum (1876) en Stadskanaal (1876). Op de zijtorens waren forse bazuin blazende engelen te zien. Deze beelden werden in 1951 verwijderd en vernietigd. In 1963 werden weer beelden op het orgel geplaatst: vier bazuin blazende engelen op het hoofdwerk en een zittende David, geflankeerd door bazuin blazende engelen op het rugpositief.\nZwier van Dijk was duidelijk gefascineerd door het Bovenkerk-orgel en wilde dit in de Burgwalkerk navolgen. Zijn werkstuk is niet zonder fouten, maar de durf die eruit spreekt en de onbevangenheid waarmee hij kennelijk te werk is gegaan, maken dat men er zich uiteindelijk toch aan gewonnen geeft.",
  "Part10_111Landgraaf-Waubach": "Het orgel is opgesteld in twee identieke neogotische kassen aan weerszijden van de torengalerij. Beide kassen hebben een ingesnoerde onderkas en zijn asymmetrisch van opbouw. Men ziet een spitsbogig middenveld van zeven pijpen, afgesloten door een doorluchtige wimberg. Het wordt geflankeerd door twee smalle tweedelige velden. Naar de kerkruimte toe is aan beide kassen een schuin geplaatst veld aangebracht van ongeveer dezelfde vorm als het middenveld, maar dan wel iets lager. Aan de andere zijde zijn de kassen gesloten.\nDe decoratie is in hoofdzaak ge\u00efnspireerd op de geometrische gotiek. De spitsboogvelden zijn alle voorzien van toten. In de wimbergen van de middenvelden ziet men vierpassen, driepassen en een omgekeerde sferische driehoek; deze laatste figuur past meer bij de rayonnante fase van de gotiek. De stijlen tussen de velden zijn voorzien van opgelegde slanke zuiltjes met kapitelen in plantaardige vormen. De stijlen worden bekroond door pinakels.\nOnder de spitsbogige pijpvelden zijn opengewerkte driehoekige panelen aangebracht. Bij de middenvelden ziet men daar een wentelend motief, een typisch flamboyante vorm. Dit zelfde motief vindt men ook in de wimbergen van de naar de kerk gerichte spitsboogvelden. In de panelen onder deze velden vindt men dan van de weeromstuit weer geometrische driepassen. Bij de afscheiding tussen de etages in de smalle velden is een flamboyante accoladeboog te zien. De balustrade waarmee deze velden aan de bovenzijde worden afgesloten is weer meer geometrisch. Het lijkt erop dat de maker van deze decoratie doelbewust deze twee typen gotische vormen heeft gecombineerd. Rest nog vast te stellen dat de hogels op de wimbergen fraai gestileerd bladwerk vertonen.\n\nNiet gepubliceerde bron\nParochiearchief St-Jozefkerk Landgraaf-Waubach.",
  "Part10_112Leiden": "Het orgel in deze kerk heeft een monumentale kas in neorenaissance stijl, die men kennelijk het best vond passen bij de neoclassicistische kerkruimte. Deze orgelkas biedt enige problemen: door wie werd zij ontworpen en wanneer? Zij vertoont grote overeenkomsten met de kas van het Maarschalkerweerd-orgel in de Havenkerk te Schiedam, die werd ontworpen door de Utrechtse beeldhouwer F.W. Mengelberg, volgens een tekening gedateerd november 1873. Gezien de grote overeenkomsten tussen beide orgelkassen kan Mengelberg zeer wel de maker zijn van de Leidse kas. Deze toeschrijving wint aan waarschijnlijkheid wanneer we de Leidse kas vergelijken met de vrijwel zeker door Mengelberg ontworpen orgelkas uit 1874 van het Maarschalkerweerd-orgel voor de St-Petrus en Paulus te Wegdam (zie inleiding). Typerend voor Wegdam zijn de rechte bovenlijsten van de tussenvelden en vooral hun schuine onderlijsten, zoals Mengelberg die ook reeds had toegepast bij zijn orgelfronten in Oud-Ade (1869, deel 1865-1872, 243-244) en Vierakker (1873). Vrijwel dezelfde opbouw vinden wij in Leiden. Alleen zijn de vlakke torens van Wegdam hier rond geworden.\nOp de velden in Wegdam zijn twee gekoppelde omgedraaide bogen aangebracht met een soort Franse lelie in het midden. Vrijwel dezelfde vormen zijn in Leiden op de bovenlijsten te zien, maar dan overgezet in een renaissance vormentaal. De Franse lelie is hier een vaas geworden. Het lijkt dus wel aannemelijk dat Mengelberg de maker is van de Leidse orgelkas, al zijn er geen bronnen die dit bevestigen. Maarschalkerweerd werkte in die tijd ook nog wel samen met het Bossche atelier Goossens, bijvoorbeeld in 1876 bij een orgel voor de St-Barbara te Bunnik (thans te Zwijndrecht), zodat dit atelier in principe ook in aanmerking zou kunnen komen.\nDe datering vormt ook nog een probleem. Het bestek van het orgel in Schiedam dateert uit maart 1873, terwijl Mengelbergs ontwerp uit november van dat jaar dateert. Het contract voor het Leidse orgel dateert pas uit 1874. De Schiedamse orgelkas is echter vrij duidelijk een verdere ontwikkeling van het concept van Leiden. Men moet dus wel aannemen dat het Leidse ontwerp al ruimschoots voor het opmaken van het contract tot stand was gekomen. De plannen voor een nieuw orgel dateren ten slotte reeds uit 1872.\nHet snijwerk is tamelijk rijk. Blinderingen aan de pijpvoeten ontbreken vrijwel geheel. Alleen in de middentoren is een gesloten blindering met snijwerk aangebracht. De voetlijsten van de zijtorens zijn voorzien van gesneden rankwerk. De panelen onder de velden zijn voorzien van snijwerk met spreukbanden, waarop 'Laudate Dominum/in chordis et organo'. Aan de pijpuiteinden in de tussenvelden is een in twee\u00ebn gedeelde rondboog aangebracht met ruitwerk in het blinde gedeelte. De blinderingen boven in de zijtorens bestaan uit plantaardige elementen en worden afgesloten door een smalle gebogen lijst. Een vergelijkbare lijst is ook boven in de middentoren te zien; alleen daar wordt deze omzoomd door vegetatieve elementen. De kap van de middentoren is voorzien van modillons en eierlijsten; in de kappen van de zijtorens ziet men trigliefen en daarboven tandlijsten. De torens worden bekroond door vlampotten op door S-voluten gesteunde voetstukken.\nFraai gedecoreerd is ook de onderkas. Onder de torens forse bladconsoles. Daaronder zijn bij de zijtorens taps toelopende pilasters aangebracht. Onder de velden ziet men opengewerkte panelen met vlak zaagwerk dat een gecompliceerd spel van voluutvormen te zien geeft.",
  "Part10_113Limmen": "Een nogal brede variant van het weinig door Flaes (en Br\u00fcnjes) toegepaste type met gedeelde tussenvelden. Zoals gebruikelijk bij dit type bezitten de tussenvelden, die enigszins gehold zijn, parallelle naar het midden aflopende labiumlijnen. Aan de bovenzijde worden zij ditmaal afgesloten door een wel zeer langgerekte S-voluut, die voorzien is van twee knikken. Dit is een direct gevolg van de verbreding van de tussenvelden: eerdere orgels van dit type zoals Wormer (1865, deel 1865-1872, 49-50) en Heerjansdam 1869, deel 1865-1872, 228-230) bezitten in de tussenvelden acht pijpen. Oud-Loosdrecht (1867, deel 1865-1872, 128-130) en Zonnemaire (1872) tellen er negen, terwijl Limmen er maar liefst tien telt. Doordat de torens daarentegen even breed en hoog zijn gebleven, heeft dit orgel minder elegante, gedrongener proporties gekregen.\nHet blinderingssnijwerk wijkt af van dat bij de andere orgels van dit type. Het heeft minder scherpe, diep ingesneden vormen en sluit meer aan bij het snijwerk te Ouderkerk aan de Amstel (1865, deel 1858-1865, 373-375). Men ziet onder en boven in de torens zich vertakkende bladranken, die in de hoeken ontspringen. Deze zijn zelfs vrijwel identiek aan die op dezelfde plaats te Ouderkerk. De blinderingen aan de pijpvoeten van de onderste tussenvelden zijn op hetzelfde principe gebaseerd. Bij de scheiding tussen de etages der tussenvelden is er sprake van bebladerde S-voluten, die samen een liggende V vormen, met het uiteinde bij de middentoren. Onder de slanke S-voluut geheel bovenaan telkens een smalle golfrank.\nDe torenkappen zijn sober behandeld. Elke versiering ontbreekt. De verdere decoratie is standaard binnen het oeuvre van deze orgelmakerij: de instrumententrofee op de middentoren, hier op de sokkel onder de lier voorzien van de datering \u201c1877\u201d; de vazen op de zijtorens, die van het soberder type van v\u00f3\u00f3r 1870 zijn (vergelijk bijvoorbeeld de al genoemde instrumenten te Wormer, Oud-Loosdrecht en Heerjansdam); de consoles onder de torens met omkrullend bladwerk.",
  "Part10_114Oudorp": "Een orgelfront met een vijfdelige opbouw, bestaande uit een ronde middentoren met zeven pijpen, vlakke gedeelde tussenvelden met parallel naar het midden aflopende labia en ronde zijtorens met negen pijpen. Deze orgelkas lijkt sterk op die van het Ypma-orgel in Westerblokker (1871, deel 1865-1872, 367-369), maar is iets rijziger en soberder van decoratie. Er bestaat een ontwerptekening voor een orgelfront die in grote lijnen overeenstemt met het orgel in Oudorp. Gezien de context waarin deze tekening werd aangetroffen, zou deze uit het atelier Goossens uit 's-Hertogenbosch afkomstig kunnen zijn. Ypma werkte in deze jaren regelmatig met dit atelier samen en de orgelkas in Oudwoude zou, evenals de genoemde orgelkas in Westerblokker, daaruit afkomstig kunnen zijn.\nDe decoratie is eenvoudiger en ook conventioneler dan die in Westerblokker. Identiek zijn bij beide orgels alleen de tootlijsten aan de pijpvoeten in de benedenvelden. De benedenblinderingen in de drie torens vertonen identieke vormen: uit de hoeken naar het midden zich versmallende golfranken. De bovenblinderingen in de middentoren bestaan uit aan elkaar verbonden C-voluten die in het midden een hartvormige cartouche vormen. In de zijtorens zijn S-ranken aangebracht die in het midden met twee krullen samenkomen. De bovenblinderingen van de benedenvelden zijn gevormd uit vrij bescheiden bebladerde C-voluten. Aan de pijpvoeten in de bovenvelden ziet men alleen een aan de hoeken opkrullende rechte lijst. Aan de pijpuiteinden in de bovenvelden zijn draperie\u00ebn aangebracht die aan beide zijden over het pijpwerk afhangen. De velden worden afgesloten door een slanke inzwenkende lijst, waarop een bloemenslinger is te zien.\nIn de torenkappen zijn rozetten aangebracht. De middentoren wordt bekroond door een in een lauwerkrans gevatte wijzerplaat met bloemrozetten. Op de zijtorens staan vuurpotten. Onder de middentoren ziet men twee S-voluten met druiventrosjes en een forse geribde console. Bij de zijtorens ziet men C-voluten en een console met bladwerk. De vleugelstukken zijn onversierd, afgezien van een krul met enige blaadjes aan de bovenkant en een vuurpot op het uiteinde. Een vergelijkbare decoratie, maar iets rijker, is te vinden in Westerblokker.",
  "Part10_115Uddel": "Een orgelkas uitgevoerd in een mengeling van klassieke en rondboogstijl elementen. Het orgel omvat een vijfdelige vlakke middenpartij, geflankeerd door twee verder naar achteren geplaatste vlakke zijpartijen. Het middendeel bestaat uit een breed rondboogveld met klassiek tempelfront, twee smallere en lagere rondboogvelden en twee nog smallere zijvelden van ongeveer gelijke hoogte als het middenveld. De tussen- en zijvelden worden bekroond door een soort palmetten. De zijvelden velden van de middenpartij en de buitenste velden hebben een bescheiden rondboogfries bij wijze van blindering. Het feit dat dit orgel volledig in een kas is geplaatst, is voor de toenmalige Engelse orgelbouw tamelijk uitzonderlijk, zeker bij instrumenten van dit formaat.",
  "Part10_116Wanswerd": "Met dit front schaart Hardorff zich wederom onder de Van Dam-navolgers en ook nu weer weet hij aan het Van Dam-ontwerp een eigen, persoonlijke uitvoering te geven. Er is inmiddels een groot verschil ontstaan met zijn eerste navolging van dit ontwerp in Oosterlittens (1867, deel 1865-1872, 122-123) en dit orgel, dat tien jaar later ontstond. Stond Oosterlittens nog dichtbij het oorspronkelijk Van Dam-ontwerp, dit orgel is daar verder van verwijderd geraakt. Het aantal frontpijpen is toegenomen door in de zijtorens zeven pijpen te plaatsen in plaats van vijf, en in de ongedeelde tussenvelden acht pijpen onder te brengen. Het orgel is hierdoor in de breedte gegroeid, met als bijkomend gevolg, dat de middenpartij, met vijf pijpen in de middentoren en vijf pijpjes in de smalle tussenveldjes, minder harmonieus versmelt met de zijpartijen. Verder heeft Hardorff nog een slimme kunstgreep toegepast om de dreigende logheid van het geheel tegen te gaan: hij voorzag de frontpijpen van extra lange pijpvoeten. Ook de beslissing, de ongedeelde velden weer van een holle welving te voorzien, is het front ten goede gekomen.\nDe frontaanzet ligt hier weer net iets onder de bovenlijst van de balustrade. Omdat de peiwand onder de orgelgalerij in \u00e9\u00e9n lijn met het front ligt, zijn er geen kolommen onder het front geplaatst. Het hoofdgestel rust direct op de peiwand. Het bezit enkele verspringingen, waarmee de grondvorm van het front wordt gevolgd. Daaruit blijkt dat het \u00e9\u00e9n geheel vormt met het ontwerp.\nIn het kastwerk vallen weer de diamantkoppen op onder de ongedeelde velden en in de scheiding tussen de smalle veldjes. De profilering van de onderlijst van het front is bijzonder gedetailleerd uitgevoerd.\nDe culs-de-lampe onder de drie torens bestaan uit omgekrulde bladmotieven, met daaronder een afhangend smaller deel, ook met bladmotieven, dat onderaan met enkele vruchten afgesloten wordt. Het is een vorm die in Hardorffs werk vrij zeldzaam is.\nHet snijwerk bij de pijpvoeten is, overeenkomstig Hardorffs kenmerken, weer laag gehouden, en nauwelijks naar weerskanten oplopend gemaakt. Het bestaat uit langgerekte bladranken, verlevendigd met wat bloemen.\nHet snijwerk bij de boveneinden van de pijpen in de torens is levendiger en fantasierijker van uitvoering. De motieven zijn in hoofdzaak plantaardig, met voornamelijk blad, en een enkele bloem, vertrekkend vanuit een centraal geplaatst lelie-motief. Met enige fantasie valt hier en daar een beweging te ontdekken die aan een C-voluut herinnert. Dat is ook het geval bij de snijstukjes bij de boveneinden van de pijpen in de smalle  gedeelde veldjes.\nDe ongedeelde velden worden traditiegetrouw weer afgesloten door de hier wel zeer uitgerekte voluutband. Tegen de onderzijde hiervan is weer eenvoudig plantaardig snijwerk geplaatst. Bovenop, bij de frontstijl van de smalle veldjes, zet een klein ornament de beweging van het ornament nog voort door naar de bekronende kap te klimmen.\nDe opzetstukken op de zijtorens bezitten in hun gespiegeld ontwerp veel vormen die aan de C-voluten doen denken. In het hart zijn bloemen aangebracht. Het opzetstuk op de middentoren bezit verwante idee\u00ebn, maar onderscheidt zich door de aanwezigheid van een lier in de top. Opmerkelijk is dat de zijstukjes helemaal los staan van het middendeel.\nVeruit het mooist uitgewerkt van alle ornamentiek bij dit orgel zijn de vleugelstukken. Ze bezitten weer de Hardorff-kenmerken van een hoog ingezette breedste krul en een terugkeer naar de frontstijl onderaan. Uit de zich alsmaar verbredende golfranken komt de breedste en meest krachtige krul tevoorschijn, om vervolgens via krachtige acanthusbladeren weer te versmallen naar onderen toe. Bladranken, bloemen en vruchten verlevendigen de krachtig uitgevoerde hoofdvormen.",
  "Part10_117Zeist": "Eenvoudig frontmodel van het rechthoekige type met drie vlakke velden. Bestemd voor een klein orgel met zes registers, opgesteld op de begane grond. Het middenveld is wat hoger dan de zijvelden. De velden zijn afgesloten door een ononderbroken kroonlijst, met op het midden een ornament.\nHet eenvoudige blinderingssnijwerk aan de voeten en boveneinden van de frontpijpen vertoont gotische tendensen.\nDe huidige vormgeving is een stijlgetrouwe kopie van het in 1949 verwijderde Witte-front. Voor de reconstructie stonden werktekeningen uit het archief van de orgelmakers Witte model.",
  "Part10_118Baijum": "Net als in Wanswerd (1877) voorzag Hardorff dit orgel van een verbrede versie van het bekende Van Dam-ontwerp voor Leeuwarden, Gereformeerde Oosterkerk (1864, deel 1858-1865, 312-314). De zijtorens kregen dus zeven pijpen in plaats van vijf, en in de ongedeelde, verhoogd geplaatste holle velden werden acht pijpen geplaatst. Een opmerkelijk detail wordt gevormd door de kap van de middenpartij, waarvan de vorm noodgedwongen de lijn van het stucgewelf volgt.\nOmdat kerk en orgel in \u00e9\u00e9n bouwcampagne tot stand kwamen, vormen orgelfront, hoofdgestel van de galerij en peiwand \u00e9\u00e9n compositie. Het hoofdgestel verspringt enkele malen en volgt ook de holle welving van de ongedeelde velden. De op consoles rustende engelkopjes, aangebracht in de hoeken van de deuromlijsting onder het front, maken deel uit van de ongewoon rijke stucwerkornamentiek van het kerkinterieur.\nDe forse geprofileerde onderlijst van het front bevindt zich in de bovenste regionen van het balustradevlak. De voortzetting van de vooruitspringende frontstijlen in het paneelwerk onder het front is opvallend geprononceerd van uitvoering. De paneeltjes onder de verhoogde ongedeelde velden bezitten elk drie diamantkoppen, terwijl de paneeltjes die als scheiding tussen de smalle gedeelde veldjes zijn aangebracht, elk van \u00e9\u00e9n diamantkop zijn voorzien. De drie culs-de-lampe onder de torens bestaan uit bladmotieven, voor een deel sierlijk omgekruld.\nIn de blinderingen is in hoofdzaak acanthusblad toegepast, verlevendigd met wat bloemen, knopjes en vruchten. Bij een enkele vorm herinnert de buiging van een blad nog wel aan een C-voluut, maar nadrukkelijk aanwezige S- of C-voluten in de vorm van banden, waar het bladwerk zich omheen slingert, zijn in dit front nauwelijks te vinden.\nVoluutachtige vormen zijn als bindend motief nog zichtbaar in de opzetstukken op de zijtorens. Ook hier geldt, dat de vorm, zowel van de C-voluut als de S-voluut met een knik halverwege, wel aanwezig is, maar de uitvoering is geheel in het plantaardig karakter van de totale compositie verwerkt. Voor een opzetstuk op de middenkap was nauwelijks ruimte. Ook hier zijn C-voluten in de compositie van het laag gehouden ornament wel aanwijsbaar. In het midden zijn twee kleine gekruiste blaasinstrumenten aangebracht.\nDe hoofdvorm van de vleugelstukken, die fors en royaal zijn gesneden, komt overeen met wat bij Hardorff vaak voorkomt: een hoog liggende grote cirkel, met daaronder een terugkeer naar de frontstijl. Via golfranken, waarin de S en de C herkenbaar zijn, wordt de grote cirkelvormige krul bereikt, waarna met een enkele, langgerekte tak de beweging tot de stijl terugkeer. Takjes met bladeren, enkele bloemen en een tros vormen de verdere invulling van de open ruimtes. De totale proporties, alleen nog zichtbaar bij het linker stuk omdat het rechter door beschadiging en verval ernstig aangetast is, sluiten zeer plausibel aan op de breedtewerking van het front.",
  "Part10_119Bennekom": "De kas van dit orgel moet zijn geleverd door een 'kerkmeubelfabrikant'. Welke firma dat is geweest, is niet bekend, maar deze kan zeer wel uit Duitsland afkomstig zijn. Het front is neogotisch en is een variant op het in de 19e eeuw veelvuldig gebruikte vlakke front met velden met wimbergen.\nMiddenveld en twee zijvelden zijn beide voorzien van spitsbogen met toten en worden bekroond door forse wimbergen. Deze worden begeleid door pinakels en bekroond door kruisbloemen. In de wimberg van de middentoren ziet men een rozet met vier hartvormige figuren; in elk der zijwimbergen bevindt zich een rozet met liggende vierpas. De tussenvelden zijn voorzien van verhoogde frontstokken, waaronder rozetjes met vierpassen; zij zijn aan de pijpuiteinden voorzien van tootboogjes en worden door een horizontale lijst met langgerekte driepassen afgesloten. Daarboven bevindt zich een breed glad fries bekroond door kammen. De onderkas is onder de midden- en zijvelden voorzien van blinde spitsbogen en onder de tussenvelden van rechthoekige panelen. Op de borstwering naast de orgelkas zijn briefpanelen aangebracht.\nAlle decoratieve vormen zijn ontleend aan de door de meeste neogotici als standaard beschouwde gotiek van de 13e eeuw. In 1884 zal Leichel een orgel leveren aan de Hervormde Kerk te Kethel met ongeveer hetzelfde front.",
  "Part10_120Brantgum": "Vijfledig front met drie torens en een weinig hol gewelfde dubbele velden, met zeven pijpen in de torens en zes pijpen in de velden. Hardorff paste hier het voor hem gebruikelijke ontwerp voor eenklaviers orgels toe, zoals dat ook in Itens (187?) het geval is.\nHoofdgestel en balustradepanelen zijn eenvoudig van detaillering. Omdat de galerij op een wand rust die direct onder de balustrade valt, zijn er geen dragende elementen. Rond de ingangsdeur is een verzorgd uitgevoerde deuromlijsting gemaakt die in optisch opzicht het front toch met de vloer verbindt.\nDe ornamenten bevatten de thema\u2019s die ook in het werk van de orgelmakers Van Dam voorkomen, maar in een andere uitvoering. Een en ander heeft geleid tot een eenvoudig, maar toch smaakvol geheel. De culs-de-lampe onder de drie torens zijn in hoofdzaak uit omgekruld blad samengesteld. Het snijwerk bij de pijpvoeten is laag gehouden en klimt naar de buitenzijden maar in geringe mate op. Golfranken met uitsluitend bladmotieven vormen hier het thema. Het snijwerk boven in de torens is rijker en meer gecompliceerd van uitvoering. In de middentoren bestaat dit uit omkrullende ranken, waarin men C-voluten denkt aan te treffen, die het dan net niet blijken te zijn. Met andere bladmotieven zijn deze ornamenten verder ingevuld. In de zijtorens kan men naast plantaardige motieven ook twee grote C-voluten aanwijzen.\nDe ornamenten die de scheiding tussen de velden vormen zijn bijzonder door hun gespiegeld ontwerp. Het lijnenspel van de golfranken levert een rococoachtig karakter op. De afsluiting boven de bovenste velden bestaat op traditionele wijze uit een band in de vorm van een langgerekte C-voluut, met tegen de onderzijde eenvoudige golfranken. De verbinding tussen de bovenste krul van de voluut en de frontstijl is hier met een eenvoudig takje uitgevoerd, zoals op meerdere plaatsen kreeg deze oplossing (onbedoeld) een Jugendstileffect.\nDe opzetstukken op de zijtorens zijn virtuoos uitgevoerd, vaag is een voluutvorm herkenbaar, van waaruit bladranken naar de top reiken. In het midden twee vruchten. Het opzetstuk op de middentoren is eenvoudiger, vanwege de beperkte ruimte. Vanuit twee voluten, omrankt met bladeren, verschijnen ineens gekruiste dwarsfluiten en een jachthoorn, waardoor dit stuk toch een muziekinstrumententrofee wordt.\nIn de vleugelstukken, die langs de gehele zijstijl van de kas aangebracht zijn, zijn veel bladmotieven in contrasterende beweging te zien. Ook komt hier een herkenbare C-voluut voor, met een suggestie van openingen in de band, zoals bij Van Dam zo vaak voorkomt. Enkele vruchten verlevendigen het geheel.\nDe groene kleur van de kas is uit later tijd. De oorspronkelijke kleur was mahonierood.",
  "Part10_121Breedenbroek": "Een vijfdelig neogotisch front met een trapeziumvormige middentoren, ongedeelde tussenvelden met verhoogde frontstokken en schuin naar buiten aflopende bovenlijsten, en spitse zijtorens. Wij hebben hier te maken met een variant van het model Haren (1875). Ook daar heeft de middentoren een trapeziumvormig model en zijn de zijtorens spits, terwijl de tussenvelden ook daar zijn voorzien van verhoogde frontstokken en schuin naar buiten aflopende bovenlijsten. Deze hebben iets weg van gotische luchtbogen. In Breedenbroek zijn de tussenvelden echter breder en is de decoratie veel eenvoudiger. De gebruikte vormen herinneren sterk aan die van het Gradussen-orgel in Hoogeloon (1871, deel 1865-1872, 337-339). De blinderingen van de middentoren zijn bij beide orgels vrijwel identiek en bestaan uit tootbogen met kleine spitsbogige openingen. De bekronende spits is in Breedenbroek gedrongener, wat samenhangt met de geringere hoogte van de kerk.\nDe spitsen van de zijtorens zijn gelijk aan die van de middentoren. De verdere versiering van de blinderingen en bovenlijsten bestaat uit driepassen. De consoles onder de torens zijn van hetzelfde model als bij de middentoren in Hoogeloon. Op de panelen onder de verhoogde frontstokken is eenvoudig geschilderd rankwerk te zien. Op de overgang van bovenkas naar onderkas zijn onder de tussenvelden drie tootbogen aangebracht. Anders dan bij de twee genoemde orgels en het iets latere orgel te Megen (1879) is de onderkas niet ingesnoerd.",
  "Part10_122Farmsum": "Het kleinste orgel van Meijer dat bewaard is gebleven. Het heeft dezelfde frontopbouw als de andere orgels van deze orgelmaker. In zijn proporties is het \u00e9\u00e9n der best geslaagde.\nDe torens bevatten thans geen blinderingen. De verdere decoratie is sober. In de velden eenvoudige S-ranken. Op de bovenlijsten van de velden naar verhouding rijk vertakte ranken, verwant aan die in Baflo, Hervormde Kerk (1876). De vleugelstukken bestaan uit twee aan elkaar bevestigde C-voluten, waaraan een S-rank is opgehangen. Zij wijken enigszins af van Meijers andere vleugelstukken. De opzetstukken op de zijtorens bestaan uit gekoppelde voluten met guirlandes er doorheen geknoopt. Op de middentoren de vertrouwde lier.",
  "Part10_123Heeten": "Dit orgeltje was oorspronkelijk bestemd voor de kapel van het St-Andreasgasthuis in Utrecht, een ziekenhuis annex klooster, gebouwd in 1872-1877 naar ontwerp van Alfred Tepe. Dit belangwekkende neogotische complex werd in 1980 op de voorgevel na gesloopt.\nHet orgel heeft een merkwaardige opbouw. Het bestaat uit een vierkante overhoekse toren en een schuin aflopend zijstuk. De inspiratie op middeleeuwse orgelpositieven is overduidelijk. De toren heeft aan de pijpuiteinden een reeks tootbogen en op de hoek een pijp met facetten. In het zijgedeelte bevindt zich even onder de pijpuiteinden een schuin aflopende lijst met opengewerkte vierpassen. In de onderkas zijn briefpanelen aangebracht. Een dergelijk middeleeuws ge\u00efnspireerd orgel is uniek in de Nederlandse orgelbouw van de 19e eeuw.",
  "Part10_124Hoogwoud": "Zevenledig enkelvoudig front met gedeelde smalle veldjes naast de middentoren, teruggrijpend op een in 1864 door de orgelmakers Van Dam ge\u00efntroduceerd ontwerp.\nVanwege de ruime afmetingen van de kerk is het orgel geplaatst op een vrij hoog gelegen galerij. Opmerkelijk zijn de panelen direct naast het front, waarop een festoen met muziekinstrumenten, ovaalvormig omlijst door bladwerk met rozetten. Samen met de twee bazuin blazende engelen, geplaatst op de balustrade, zou dit heel goed ouder werk (dan 1878) kunnen zijn. De ornamenten tonen de bij Van Dam bekende barokke thema\u2019s. Er zijn echter sprekende varianten aanwijsbaar ten opzichte van orgels uit de eerste helft van de jaren 70.\nDe culs-de-lampe onder de drie torens laten een schelpvorm zien, gevat in twee symmetrisch tegenover elkaar geplaatste C-voluten. De overblijvende zwikken zijn met bladmotieven en bloemen ingevuld.\nOpvallend kenmerk van de blinderingen is de dichtheid. Het blad en de bloemen vullen de vlakken vrijwel geheel op. Bij alle blinderingen is sprake van S- en C-voluten die door blad- en bloemmotieven omrankt worden. Levendig zijn de ranken die aan de voluutbanden boven de ongedeelde velden zijn bevestigd, waarbij een bebladerde tak met bloemen de band kruist.\nDe opzetstukken of kuiven op de drie torens verschillen aanmerkelijk van de orgels van enkele jaren daarvoor. De hartvormige ontwerpen zijn verlaten. Op de middenkap is in het centrum een veld met ruitwerk geplaatst omlijst door banden, bladeren en bloemen. De opzetstukken op de zijtorens bevatten in het midden een zeer gestileerde schelpvorm, die op meer klassieke wijze in de culs-de-lampe toegepast werd. In tegenstelling tot de blinderingen zijn deze opzetstukken sterk opengewerkt.\nDe vleugelstukken zijn wel verwant aan de soortgelijke stukken van een paar jaar eerder, maar ze zijn hier tamelijk gesloten uitgevoerd. Bovendien bezitten zij vlakken met ruitwerk\nwaarmee een streven naar meer elegantie lijkt te zijn aangeduid.",
  "Part10_125Houten": "Een variant van het vijfdelige model dat Petrus van Oeckelen voor het eerst toepaste in Tolbert (1867, deel 1865-1872, 136-138) en het laatst had gebruikt in Westerlee (1873) en Oosteinde (1874). Qua proporties lijkt het orgel in Houten het meest op het instrument in Westerlee. Het wijkt van laatst genoemd instrument af doordat het is voorzien van spitse zijtorens, wat Petrus van Oeckelen sinds 1857 niet meer had gedaan. Het maakt ook een slankere indruk dan Westerlee doordat de tussenvelden smaller zijn In Westerlee en Oosteinde hebben de drie torens verhoogde frontstokken. In Houten is dat alleen bij de middentoren het geval.\nDe decoratie, voorzover bewaard gebleven, is vrij sober. Blinderingen aan de pijpvoeten in torens en benedenvelden ontbreken. Aan de pijpuiteinden in de torens zijn voluutranken aangebracht met twee rozetten in het midden. De bovenvelden worden afgesloten door de bij Van Oeckelen in deze tijd gebruikelijke gevlochten bladslingers. De schuin geplaatste tussenlijsten in de velden moeten het, evenals in Westerlee, zonder het gebruikelijke gestrekte bloemmotief doen. Onder de lijsten ziet men golfranken met twee bloemen in het midden, erboven de gebruikelijke bladtakjes. Op de torens verhoogde gecanelleerde zuilschachten. Daarop bij de middentoren een lier met eikenrank, vergelijkbaar met Westerlee en Oosteinde, en de zijtorens vazen. Vleugelstukken ontbreken thans; aangezien Van Oeckelen die vrijwel altijd toepast, moeten zij er haast wel zijn geweest.\nSinds Oosteinde (1874) had Van Oeckelen geen orgels van het vijfdelige type meer gemaakt. Dit, tezamen met de grote overeenkomsten met Westerlee en de relatief lage aankoopprijs, zou tot het vermoeden aanleiding kunnen geven dat het orgel omstreeks 1874 werd vervaardigd en pas in 1878 uit voorraad aan Houten werd geleverd.",
  "Part10_126Lopik": "Uiterst eenvoudig front van een type dat Alfred Hunter wel vaker toepaste bij zijn kleinere instrumenten, onder andere het in 1994 verbrandde instrument in St-Alphage's Church te Edgware, Middlesex. Men ziet een open pijpopstelling, die naar weerszijden afloopt en voorzien is van een flauw bovenwaarts gebogen labiumverloop. Er zijn geen zichtbare stijlen of regels, die de frontpijpen bijeenhouden. De kas, die niet is ingesnoerd, is aan de zijkanten en onder het pijpenfront voorzien van rechthoekige panelen in afgeschuinde lijsten. De meest duidelijke, naar de Victoriaanse periode verwijzende stijlelementen zijn beide achtzijdige zuilen, die het front flankeren en die mogelijk beelden hebben gedragen.",
  "Part10_127MaastrichtMartinus": "Een vijfdelig neogotisch orgelfront dat deel uitmaakt van een reeks neogotische orgelontwerpen van Pereboom & Leijser. Het eerste orgel van deze reeks dateert uit 1877 en bevindt zich in de Ste-Foy in Luik. Basiselement is een vierdelige partij, die verwant is aan het in 1876 gebouwde orgel in de Ursulinenkerk te Maastricht. Ofschoon de vier velden onder \u00e9\u00e9n gemeenschappelijke lijst zijn geplaatst, zijn de twee middelste velden iets lager dan de buitenvelden. Dit basiselement wordt uitgebreid met verschillende onderdelen. Boven de twee middelste velden worden wederom twee velden geplaatst die zijn voorzien van steile wimbergen. Boven de buitenvelden is een gesloten partij met traceerwerk aangebracht, waarboven vegetatief snijwerk. Het aldus verkregen geheel wordt geflankeerd door twee vlakke torens/velden met wimbergen. Op dit thema hebben de orgelmakers verschillende variaties toegepast. In Xhendremael (1878) werd alleen de bovenpartij van Ste-Foye genomen en voorzien van twee flankerende zijvelden. In Maastricht bleef de opbouw van Ste-Foye gehandhaafd; alleen verviel de bovenpartij en werd het middendeel van de benedenpartij eendelig, terwijl de zijvelden hoger werden opgetrokken. Varianten van dit schema vinden wij in Luik, Ste-Walburge (1886) en Alleur (1889).\nDe detaillering in Maastricht is, evenals bij de andere genoemde orgels, ontleend aan de klassieke gotiek van de 13e eeuw. De vormen zijn vooral gekozen vanwege hun decoratief effect, niet vanwege hun structurele samenhang. Zo ziet men in de middenpartij tussen de velden frontaal geplaatste zuiltjes begeleid door zuiltjes met lager geplaatste kapitelen. Bij het middenveld ondersteunen deze kapitelen de buitenste boogjes van het afsluitende boogfries; bij de twee buitenvelden hebben deze lagere kapitelen geen functie. Om de bogen die deze velden afsluiten te ondersteunen, zijn extra minizuiltjes binnen gesmokkeld. De frontaal geplaatst zuiltjes van de middenpartij worden bekroond door pinakels. Boven het middenveld zien wij een eenvoudig boogfries. De zijtorens worden afgesloten door wimbergen met hogels en een rozet met vierpas en begeleid door twee stellen pinakels en bekroond door een pinakel. Al deze vormen zijn betrekkelijk vlak; zij zijn karakteristiek voor een gotiek-interpretatie die nog sterk is be\u00efnvloed door het neoclassicisme.",
  "Part11_001Maastricht-Wijck": "Een vijfdelig neogotisch orgelfront dat deel uitmaakt van een reeks neogotische orgelontwerpen van Pereboom & Leijser. Het eerste orgel van deze reeks dateert uit 1877 en bevindt zich in de Ste-Foy in Luik. Basiselement is een vierdelige partij, die verwant is aan het in 1876 gebouwde orgel in de Ursulinenkerk te Maastricht (deel 1872-1878, 284-286). Ofschoon de vier velden onder \u00e9\u00e9n gemeenschappelijke lijst zijn geplaatst, zijn de twee middelste velden iets lager dan de buitenvelden. Dit basiselement wordt uitgebreid met verschillende onderdelen. Boven de twee middelste velden worden wederom twee velden geplaatst, voorzien van steile wimbergen. Boven de buitenvelden is een gesloten partij met traceerwerk aangebracht, waarboven vegetatief snijwerk. Het geheel wordt geflankeerd door twee vlakke torens/velden met wimbergen. Op dit thema hebben de orgelmakers verschillende variaties toegepast. In Xhendremael (1878) is alleen de bovenpartij van Ste-Foye genomen en voorzien van twee flankerende zijvelden. In Maastricht bleef de opbouw van Ste-Foye gehandhaafd; alleen verviel de bovenpartij en werd het middendeel van de benedenpartij eendelig, terwijl de zijvelden hoger zijn opgetrokken. Andere varianten op dit schema zijn te vinden in Luik, Ste-Walburge (1886) en Alleur (1889).\nDe detaillering in Maastricht is, evenals bij de andere genoemde orgels, ontleend aan de klassieke gotiek van de 13e eeuw. De vormen zijn vooral gekozen vanwege hun decoratief effect, niet vanwege hun structurele samenhang. Zo ziet men in de middenpartij tussen de velden frontaal geplaatste zuiltjes, begeleid door zuiltjes met lager geplaatste kapitelen. Bij het middenveld ondersteunen deze kapitelen de buitenste boogjes van het afsluitende boogfries; bij de twee buitenvelden hebben deze lagere kapitelen geen functie. Om de bogen die deze velden afsluiten te ondersteunen, zijn extra minizuiltjes aangebracht. De frontaal geplaatst zuiltjes van de middenpartij worden bekroond door pinakels. Boven het middenveld zien wij een eenvoudig boogfries. De zijtorens worden afgesloten door wimbergen voorzien van hogels en een rozet met vierpas, begeleid door twee stellen pinakels en bekroond door een pinakel. Al deze vormen zijn betrekkelijk vlak; zij zijn karakteristiek voor een gotiek-interpretatie die nog sterk is be\u00efnvloed door het neoclassicisme.",
  "Part11_003OuderkerkadAmstel": "De kas van dit orgel is met aan zekerheid grenzende waarschijnlijkheid ontworpen door de architect van de kerk, P.J.H. Cuypers. Deze zag de gotiek in de eerste plaats als een structureel systeem en was dus geen groot voorstander van het vrijmoedig hanteren van gotische vormen, zoals dat onder meer te zien is bij de neogotische fronten van het atelier Veneman (bijvoorbeeld Tuitjenhorn, 1874, deel 1872-1878, 171-172). Het front in Ouderkerk is sober van opzet, geheel vlak en bestaat in feite uit niet veel meer dan stijl- en regelwerk dat de pijpen omraamt. Cuypers laat het roosvenster vrij en voorziet het orgelfront van een lage smalle middentoren en twee grote zijtorens.\nDe middentoren wordt geflankeerd door twee velden met naar het midden oplopende labiumlijnen. De stijlen tussen de velden worden bekroond door slanke pinakels. Een tamelijk brede lijst in deze velden geeft het geheel een horizontaal accent dat wordt versterkt door de brede getraceerde onderlijst. Op de gebogen bovenlijsten waren bladelementen aangebracht, die voor een groot deel niet meer aanwezig zijn. De torens worden bekroond door kantelen, bij de zijtorens gecombineerd met een spitsboogfries.\nSnijwerk aan de pijpvoeten ontbreekt. Bovenin de zijtorens ziet men tootbogen met in hun zwikken rozetten met driepassen. Bovenin de buitenvelden zijn toten aangebracht.\nDe onderkas is in het voorste gedeelte sterk ingesnoerd en voorzien van opengewerkte traceringen. De vormen van de borstwering van de gaanderij komen in de architectuur van de kerk terug.",
  "Part11_004Pingjum": "Het front van dit orgel vertoont weinig overeenkomsten met de orgels van Friedrich Leichel in Heino (1869, deel 1865-1872, 231-234) en Ommeren (1870, deel 1865-1872, 293-295). Van deze orgels keren bepaalde elementen wel terug in de latere instrumenten in Augustinusga (1883), Kootstertille (1884) en vooral Oosterblokker (1885).\nWij zien in Pingjum een eenvoudige zevendelige opbouw, bestaande uit een ronde middentoren van vijf pijpen, gedeelde vlakke tussenvelden met tegengesteld labiumverloop en horizontale scheidingslijsten, ronde zijtorens van vijf pijpen en vlakke zijvelden met inzwenkende naar buiten aflopende bovenlijsten. De buitenste stijlen van de zijvelden steken hoog boven het pijpveld uit en worden afgesloten door een kapiteelachtige verdikking, waarop een klein vaasje is geplaatst. De vorm van deze zijvelden met de inzwenkende bovenlijsten en de hoog opgehaalde zijstijlen is vrijwel zeker ontleend aan het Van Dam-front met twee torens van het type Oudwoude (1856, deel 1850-1858, 303-304). Voor de verdere vormgeving is geen directe inspiratiebron te vinden.\nDe decoratie is zeer sober. Zoals meestal bij Friedrich Leichel ontbreken blinderingen aan de pijpvoeten. Het snijwerk in de velden toont eenvoudige rankvormen. De blinderingen in de torens bestaan uit twee C-voluten die elkaar met twee krullen in het midden ontmoeten en aan de buitenzijde eenvoudig rankwerk doen ontspruiten.\nMerkwaardig zijn de beelden op de torens. In het midden een vrouwenfiguur met een wijde rok, links een jonge man in een sierlijke, bijna dansante pose en rechts een knaapje dat een zware vaas met bloemen torst. Over de herkomst van deze beelden is niets bekend. Tegen de orgelgaanderij zijn nog twee andere beelden geplaatst: links een vrouwenfiguur met een kruis en bij haar rechtervoet twee boeken met sloten en rechts een vrouw met een kind aan de rechterhand en een brandend hart; zonder enige twijfel het Geloof en de Liefde. Wellicht hebben deze beelden oorspronkelijk op de torens gestaan. De Hoop is inmiddels verdwenen.",
  "Part11_005Stolwijk": "Het front van dit orgel is ondergebracht in een brede ombouw, die dateert uit 1949 en werd ontworpen door architect G. van Hoogevest, de ontwerper van het kerkgebouw. Opvallend bij dit front zijn vooral de drie forse torens, elk met elf pijpen. Daartussen gedeelde vlakke tussenvelden met parallel naar buiten oplopende labia en verhoogde frontstokken. Op het eerste gezicht zijn geen overeenkomsten met oudere werkstukken van Holtgr\u00e4ve jr vast te stellen. Het Naber-achtige front in Jutphaas uit 1868 (deel 1865-1872, 184-186), noch het neogotische front van Bathmen uit 1876 (deel 1872-1878, 255-257) vertonen gelijkenis met dit front.\nBij het orgel in Wesepe uit 1876 (deel 1872-1878, 309-311) valt vooral de aanwezigheid op van twee torens op die een hol middenveld flankeren. Iets dergelijks is in Stolwijk niet te vinden, maar een ander zeer karakteristiek element van dit orgel wel: de brede met snijwerk opengewerkte banden onder de torens. De vormgeving van de tussenvelden komt ook in belangrijke mate overeen met die van de zijvelden in Wesepe. Alleen de bovenafsluiting verschilt. In Wesepe ziet men een horizontale gesloten lijst; in Stolwijk is daar rankwerk aangebracht met daarachter een geprofileerde horizontale lijst die vermoedelijk uit 1949 dateert.\nDe decoratie is verwant aan die in Wesepe, maar over het algemeen iets rijker. In de opengewerkte banden onder de zijtorens zijn twee gekoppelde S-voluten aangebracht die zich naar buiten toe splitsen. De in Wesepe op deze plaats aangebrachte cherubijnenkop ontbreekt hier. De vormen van het rankwerk aan de pijpuiteinden in de benedenvelden zijn verwant aan die in Wesepe, golfranken, maar hier rijker uitgewerkt. De bovenblinderingen in de torens zijn transparanter dan in Wesepe. Bij de middentoren ziet men in beide hoeken een C-voluut, waaruit zich vertakkende bloemranken ontwikkelen. De vormen bij de zijtorens zijn vergelijkbaar, maar iets soberder. Het rankwerk boven de bovenvelden vertoont diverse C-voluten, waaruit zich ongeveer in het midden een speels slakkenhuisachtig motief losmaakt. De vleugelstukken, thans op de in 1949 toegevoegde zijpartijen aangebracht, zijn duidelijk verwant aan die in Wesepe, zij het ook weer wat rijker. Let vooral op de fraaie bloemen met hun uitstekende stelen. De consoles onder de torens vertonen eenvoudig, opkrullend bladwerk. Op de middentoren een zittende, harpspelende David, op beide zijtorens een lier.",
  "Part11_006Terwispel": "Het front van dit orgel vertoont grote overeenkomsten met dat van het ongeveer even oude instrument in de Hervormde Kerk te Hoogwoud, dat is gebaseerd op het type Britswerd (1868, deel 1865-1872, 153-155). Wij zien een middenpartij, bestaande uit een middentoren met tweedelige torenvelden, gescheiden door een brede horizontale lijst. Dit middendeel wordt geflankeerd door achterwaarts geplaatste, licht geholde tussenvelden met verhoogde frontstokken, en ronde zijtorens. Op deze frontstokken zijn door opgelegde lijsten drie panelen gevormd. In Hoogwoud waren daarop nog diamantkoppen aangebracht; deze ontbreken hier. Ook de decoratie vertoont grote overeenkomsten met Hoogwoud.\nAan de pijpvoeten in de torens zijn gekoppelde S-voluten in vlezige vormen te zien, waarbij de figuur in de middentoren de motieven van de zijtorens omdraait. Ook aan de pijpvoeten in de velden treft men S-voluten aan, doorspekt met bloem- en bladelementen. S-voluten omramen ook de tussenlijsten in de tussenvelden. Vergelijkbare vormen treft men ook aan in de zijtorens, ook hier met rijke bladertooi. Fraai zijn ook de blinderingen in de middentoren, die van Hoogwoud iets afwijken: in de hoeken twee C-voluten, waaruit plantaardige motieven ontstaan die in het midden samenkomen bij een vegetatief element. De tussenvelden worden, zoals vaak bij Van Dam, afgesloten door naar buiten geopende brede C-voluten, omspeeld door voluutelementen.\nDe vleugelstukken lijken op die in Hoogwoud, maar zijn niet geheel identiek. De hoofdvorm is een S-rank met knik, die uitloopt in een krul. In Hoogwoud verbreedt het geheel zich daaronder, in Terwispel vertoont het juist een versmalling.\nOp de middentoren een opzetstuk gevormd uit voluut-elementen, met een sferisch vierkant waarop Lodewijk XIV ruitmotieven, het geheel geflankeerd door S-ranken. Op de zijtorens eveneens opzetstukken uit voluutmotieven, maar dan iets eenvoudiger.",
  "Part11_007Twisk": "Een voorbeeld van het tweetorenfront zoals het huis Van Dam dat voor het eerst toepaste in 1856 in Oudwoude (deel 1850-1858, 303-304). Een breed enigszins hol middenveld, geflankeerd door twee ronde torens en twee zijvelden met voluutvormige bovenlijsten en zijstijlen met hoofdgestel.\nEvenals bij het direct aan dit instrument voorafgaande orgel van dit type in het Friese Noordwolde uit 1876 (deel 1872-1878, 293-295) heeft dit orgel in de onderlijst van het middenveld vijf vierkante panelen met diamantkoppen. Aan de pijpvoeten in datzelfde veld zijn blinderingen aangebracht die in de hoeken een bladvorm te zien geven waaruit zich naar het midden toe bladranken ontwikkelen die in het midden bij een ruitvormig element bijeenkomen. Aan de pijpuiteinden in dit veld zijn twee naar beneden geopende C-voluten te zien, die elkaar ontmoeten bij een abstract plantaardig motief waarop een lier is aangebracht. Uit deze voluten ontwikkelt zich een naar boven opwippende krul. In de bogen van deze voluten zijn plantaardige C-voluten te zien. Aan de pijpvoeten in de torens en zijvelden zijn S-voluten met bloemmotieven aangebracht. De blinderingen boven in de torens bestaan uit rankwerk in de hoeken, waaruit zich paarsgewijze C-voluten ontwikkelen. De zijvelden ten slotte worden afgesloten door naar boven geopende brede C-voluten, met S-ranken eronder. Op de torens opzetstukken bestaande uit een wapenvormige cartouche met ruitmotief, ondersteund aan beide zijden door naar buiten geopende C-voluten. De vleugelstukken bestaan uit twee gekoppelde C-voluten met knik en daarbinnen ruitwerk en een krul met bloemen, waaruit weer S-vormige krullen afhangen. De consoles onder de torens vertonen een eenvoudig schelpmotief.",
  "Part11_008Tzummarum": "Een orgel met een voor de Van Dams ongebruikelijk neogotisch front, afkomstig van architect F.H. Stoet, de ontwerper van kerk en interieur. Het is in feite een vrij traditioneel fronttype dat in gotische vormen is vertaald. De Van Dams vervaardigden in deze tijd vrijwel geen orgels met een dergelijke opbouw; alleen het orgel in Eernewoude (1874, deel 1872-1878, 137-139) zou hier kunnen worden genoemd. Wij zien een vijfdelig front met drie ronde torens, die door hun basementen en kappen trapeziumvormig werken, en tweedelige holle tussenvelden. Oorspronkelijk stond het orgel boven de preekstoel, wat de vorm van de onderkas mede verklaart.\nDe gotische detaillering is goeddeels flamboyant en draagt nog sterk het karakter van de decoratieve neogotiek.\nAan de pijpvoeten in de torens zijn tootlijsten aangebracht; onder in de benedenvelden ook, maar veel bescheidener. Aan de pijpuiteinden in de torens zijn drie tootbogen te zien. De kappen vertonen rechthoekige inkassingen. Opmerkelijk zijn de torenbekroningen: opzetstukken met kleine pinakels, geflankeerd door twee grotere pinakels. De gebogen tussenlijsten in de velden zijn voorzien van een reeks opengewerkte driehoeken. Aan de pijpuiteinden in de velden zijn bepaald niet gotische voluten aangebracht. De vleugelstukken bestaan uit twee delen: boven een smalle inzwenkende lijst met hogels, in de opening twee visblazen en beneden een rechthoekig gedeelte dat is opengewerkt met twee rozetten met drie wentelende visblazen, een uitgesproken flamboyant motief. De vlakke panelen met simpel driepasboogje zijn met hun vlakke vormen typerend voor een gotiek-interpretatie die nog sterk door het neoclassicisme is bepaald.",
  "Part11_009Uithuizen": "Een neogotisch front met drie vlakke velden van een zeer verbreid type dat waarschijnlijk in de jaren dertig van de 19e eeuw in Frankrijk is ontstaan en vervolgens op grote schaal is toegepast. Wij hebben hier te maken met de variant met drie wimbergen. Tussen de velden zijn stijlen met inkassingen aangebracht, bekroond door pinakels die bij de laatst restauratie werden gereconstrueerd. Op de bovenlijsten van de wimbergen zijn hogels aangebracht. Op de toppen staan kruisbloemen. Al deze versieringen, die deels zijn gereconstrueerd, zijn wat aan de grove kant.\nDe pijpvelden hebben de spitsboogvorm. Het middelste veld heeft een labiumverloop in de vorm van een kettinglijn, in de zijvelden liggen de labia in \u00e9\u00e9n horizontale lijn.\nSnijwerk aan de pijpvoeten ontbreekt. Aan de pijpuiteinden is een enigszins gecompliceerd systeem van toten aangebracht.",
  "Part11_010Vaassen": "Een orgel met een neogotisch front dat door de stijl van het snijwerk duidelijk de herkomst uit het atelier Mengelberg verraadt. Het is voor de Mengelberg-fronten van Maarschalkerweerd wat atypisch. Het vertoont wel dezelfde opbouw als het orgel van Wegdam uit 1874 (deel 1872-1878, 33) dat voor Maarschalkerweerd geruime tijd representatief zal blijven, maar wijkt daarvan toch in een aantal belangrijke opzichten af. De trapeziumvormige middentoren komt bij de andere fronten van dit stramien niet voor. Ook de verhoogde frontstokken in de tussenvelden met hun rechthoekige panelen zijn niet gebruikelijk. Meestal hebben deze panelen schuin naar buiten aflopende bovenlijsten. De buitenvelden, eigenlijk eerder vlakke torens, hebben eveneens verhoogde frontstokken, zij het veel lager dan die bij de tussenvelden, wat wel gebruikelijk is.\nHet snijwerk vertoont vormen ontleend aan de flamboyante gotiek. Blinderingen aan de pijpvoeten ontbreken, behalve bij de middentoren, waar zij de vorm hebben van lage driehoekige panelen. Opmerkelijk zijn vooral de blinderingen in de zijvelden. De pijpvelden worden omsloten door een kielboog, waaruit een vrij forse kruisbloem voortkomt die wordt begeleid door twee rozetten. Dit geheel is weer gevat in een gelobde spitsboog, die in haar boogzwikken is voorzien van bladwerk. Deze opzet vinden wij verder bij de Maarschalkerweerd-fronten van dit type niet. De zijvelden worden bekroond door snijwerk, in hoofdzaak opgebouwd uit elkaar snijdende kielboogsegmenten. Deze vindt men ook terug in de opengewerkte panelen onder de verhoogde frontstokken. De pijpen in de middentoren zijn ook gevat in een kielboog. In de opengewerkte boogzwikken zijn daar gotische voluutvormen te zien. De bekroning is van dezelfde opzet als die bij de zijvelden. De console onder de toren is voorzien van een reeks eenvoudige spitsboogjes. Bovenin de tussenvelden zien wij langgerekt traceerwerk, bestaande uit een rondboogvorm, geflankeerd door twee halve bogen, alles hoofdzakelijk opgebouwd uit kielboogvormen. Zij worden bekroond door tootlijsten. De panelen onder de velden bevatten neogotisch snijwerk, in plantaardig aandoende voluutvormen, waartussen een spreukband (zonder spreuk) is aangebracht.\nDe iets ingesnoerde onderkas is gedecoreerd met briefpanelen.",
  "Part11_011Vlijmen": "Gezien de grote overeenkomst met het door de architect Lambert Hezenmans uit 's-Hertogenbosch ontworpen en door het Bossche atelier Goossens vervaardigde orgelfront in H. Mariakerk te Oss, mag men aannemen dat het orgelfront in Vlijmen dezelfde oorsprong heeft.\nMen kan dit front, evenals dat te Oss, opvatten als een in gotische vormen vertaalde versie van het model dat Goossens eerder toepaste in barokke vormen, onder meer voor de orgelkassen in Meijel (1864, deel 1858-1865, 319-321) en St.-Odili\u00ebnberg (1868, deel 1865-1872, 202-204). Beslissend voor deze interpretatie is de aanwezigheid van beelden in het benedendeel van de kas geflankeerd door smalle pijpvelden. Beelden en pijpvelden worden omvat door drie bogen met wimbergen. Boven de beelden is een smal pijpveld aangebracht van enigszins torenachtig karakter, bekroond door een zware pinakel. Het wordt geflankeerd door eveneens smalle pijpvelden die lager aanzetten. Op deze manier geplaatste beelden zijn bij genoemde fronten ook te vinden. Een verschil daarmee is dat in Vlijmen de flankerende pijpen over twee etages zijn verdeeld en dat zij in de bovenetage groter in aantal zijn.\nDe middentoren is vlak en eindigt in een wimberg met bladwerk en een medaillon met Christuskop. De velden ter weerszijden van de torenachtige velden boven de beelden zijn ook van wimbergen voorzien. De zijtorens zijn rond en worden bekroond door spitsen met drie wimbergen. Boven de vlakke middentoren een aedicula met een zittend beeld van een harp spelende David.\nTegen de borstwering is een zittend beeld aangebracht van Caecilia die haar orgeltje is kwijtgeraakt, wat goed weergeeft hoe het tegenwoordig met deze orgelkas is gesteld; zij is namelijk leeg.",
  "Part11_012Voorthuizen": "Een variant in rondboogstijl van het blokvormige driedelige orgelfront met verhoogde middenpartij. Dit model werd door J.F. Witte voor het eerst toegepast in 1876 in de Hervormde Kerk te Soest. Het is verwant aan de identieke orgels uit 1864 in Purmerend en Rijsoord (deel 1858-1865, 329-331 en 332-334), maar heeft een grotere breedtewerking. Het middendeel is dan ook gedrongener. De frontaal is lager. Een boogfries zoals in Purmerend/Rijsoord ontbreekt. In plaats daarvan ziet men een reeks schuin geplaatste paneeltjes. Wel is een rozet aanwezig. De frontaal wordt geflankeerd door pinakels die op kleinere schaal ook op de hoeken van de zijdelen zijn aangebracht. De zijdelen hebben, zoals meestal bij dit model, horizontale bovenlijsten met een decoratie die op kleinere schaal die van het middendeel herhaalt. De drie rondbogige pijpvelden zijn aan de pijpuiteinden voorzien van toten en aan de pijpvoeten van tootlijsten. De vleugelstukken hebben een trapsgewijze opbouw en zijn voorzien van spitsbogige openingen en een gekartelde decoratie.",
  "Part11_013Wijtgaard": "Een orgel met een neogotische kas van een voor het huis Van Dam ongebruikelijk type. Het is vergelijkbaar met de blokvormige neogotische orgelkassen die door vader en zoon Witte veelvuldig werden gebouwd. Het front, dat in de huidige opstelling niet zichtbaar is, is driedelig en bestaat uit een spitsbogig middenveld, bekroond door een wimberg en twee smallere recht afgesloten zijvelden.\nDe decoratie is eenvoudig. De middenboog is voorzien van toten, de wimberg bevat een gelobde rozet en wordt bekroond door een kruisbloem. Boven de pijpvelden in de zijvelden is een spitsboogvormige blindering aangebracht met een rozet. Op de zijvelden ziet men twee forse pinakels.\nDe in 1966 gesloopte kerk was ontworpen door de architect P.J.H. Cuypers. Het is denkbaar dat hij dit orgelfront heeft ontworpen, maar de van hem bekende orgelfronten zien er heel anders uit. Dergelijke Witte-achtige fronten zijn van hem niet bekend.",
  "Part11_014Zuiderwoude": "Een voorbeeld van het standaardtype van Hermanus Knipscheer II, bestaande uit een ronde middentoren, vlakke gedeelde tussenvelden en ronde zijtorens. De proporties zijn echter wat anders dan wij van Knipscheer gewend zijn. De bovenvelden zijn naar verhouding erg hoog uitgevallen. Het horizontale labiumverloop in de benedenvelden is voor Knipscheer II ongebruikelijk. Als het orgelfront werkelijk uit 1878 dateert, kan het niet van Hermanus II zijn, die immers in 1874 overleed. Wellicht heeft een van zijn zonen het geplaatst als loos front voor een harmonium en daarbij gebruik gemaakt van frontdelen gemaakt door zijn vader.\nDe decoratie is wel typerend voor de late Knipscheer-orgels. Overal vrij grof rankwerk. De vleugelstukken met hun forse S-voluten, waarboven een brede lijst met daarboven rankwerk is van het voor deze orgelmaker gebruikelijke model. Alleen zijn benedendeel en bovendeel hier ongeveer even hoog, wat hoogst ongebruikelijk is. Dat zou de veronderstelling dat wij hier met een samenstel van oudere delen te doen hebben, kunnen versterken. Op de torens de bij de meeste Knipscheer-orgels aanwezige drie beeldjes van David en twee bazuinblazende engelen.",
  "Part11_015AmsterdamBernardus": "Een voorbeeld van een in wezen neoclassicistische blokvormige orgelkas, maar dan in neogotische vormen. Het front vertoont drie spitsbogige velden. De boog van het middelste veld rust op slanke zuiltjes met eenvoudige kapitelen en wordt bekroond door een bescheiden wimberg met driepas; in de zwikken ziet men een uitgesneden S-rank. Boven de lagere zijvelden, die het zonder zuiltjes moeten doen, is een spitsboogfries aangebracht. Het geheel wordt sinds 1968 door een brede gladde lijst afgesloten.\nEr zijn meerdere orgels van dit model gemaakt, ofschoon het, vreemd genoeg, in geen enkele catalogus van Cavaill\u00e9-Coll voorkomt. Vergelijking met de andere instrumenten leert dat het orgel in St-Bernardus oorspronkelijk door een boogfries zal zijn afgesloten en bekroond moet zijn geweest door pinakels.",
  "Part11_016Batenburg": "Het orgel is opgesteld in twee kassen die net achter de torenboog zijn geplaatst en waarvan voornamelijk twee ronde neogotische torens voorzien van spitsen met wimbergen te zien zijn. Op deze torens na bevatten de kassen geen frontpijpen.",
  "Part11_017DenAndel": "Dit door de gebroeders Van Oeckelen gebouwde orgel heeft een front dat een variant is van een door hun (in 1878 overleden) vader ontwikkeld model. Dit was op zijn beurt weer een variant van diens model Maurik (1867, deel 1865-1872, 117-119) en werd door hem toegepast in Burum en Noordlaren (beide 1876, deel 1872-1878, 261-262 en 291-292).\nWij zien ook hier een zevendelige opbouw met een ronde middentoren, torenvelden met twee pijpen, gedeelde tussenvelden en ronde zijtorens. Er zijn echter verschillen. In Noordlaren hebben middentoren en torenvelden, in afwijking van Burum, enigszins verhoogde frontstokken. Deze laten de zonen hier achterwege. In Burum en Noordlaren worden de torenvelden afgesloten door horizontale lijsten, in Den Andel zijn de bovenlijsten harpvormig, zoals in hun vaders orgel te Ruinerwold (1872, deel 1872-1878, 67-68). Ten slotte zijn de tussenvelden hier vlak en niet hol, zoals bij beide genoemde orgels van Petrus van Oeckelen.\nDe decoratie is sober en wat aan de grove kant; zij bestaat hoofdzakelijk uit S-ranken. Aan de pijpuiteinden in de torens ziet men transparante voluutmotieven. Boven de tussenvelden is een rank aangebracht die draperie-achtig over het pijpveld hangt.\nOp de middentoren is een lier aangebracht. Op de stijlen tussen toren- en tussenvelden is een in bladwerk gevatte bol te zien. Op de zijtorens bevinden zich bazuinblazende putti.",
  "Part11_018DenBurg": "Een versoberde versie van het neogotische front van het orgel te Sint Nicolaasga uit 1871 (deel 1865-1872, 356-358). Ook hier een trapeziumvormige middentoren, ongedeelde vlakke tussenvelden met verhoogde frontstokken en luchtboogachtige bovenlijsten met hogels, spitse zijtorens en smalle tweedelige zijvelden met verhoogde pijpstokken.\nDe decoratie is eenvoudiger dan in Sint Nicolaasga. Blinderingen aan de pijpvoeten in de velden ontbreken. In de torens zijn daar eenvoudige tootlijsten aangebracht. De torens hebben blinderingen in de vorm van driepasbogen die worden bekroond door wimbergen die de overgang vormen naar de opengewerkte spitsen met pinakels. De tussenvelden hebben aan de pijpuiteinden eenvoudige tootbogen. De zijvelden worden beide afgesloten door driepasbogen, bij het bovenste veld met een wimberg. De panelen onder de verhoogde pijpstokken van de tussenvelden zijn versierd met staande vierpassen. Bij de zijvelden vindt men daar liggende puntige vierpassen. Fraai zijn de consoles onder de torens met hun neogotisch bladwerk. De vleugelstukken bestaan uit wat onduidelijke, bijna vegetatieve vormen. Bijzonder aardig detail is het draakje dat iets daarboven naar opzij blikt.\nNa het experiment met het neogotische front in Rijpwetering (1874, deel 1872-1878, 164-167) is Ypma hier weer tot het oudere model Akersloot/Sint Nicolaasga teruggekeerd. Of dit front ook nog door atelier Veneman is vervaardigd, is onzeker. In deze tijd werkte Ypma veel samen met het atelier Goossens in 's-Hertogenbosch.",
  "Part11_019Dongen": "Een variant van het in de 19e eeuw veelvuldig toegepaste vlakke neogotische fronttype met wimbergen. Het front is vijfdelig. Middenveld en zijvelden zijn voorzien van spitsbogen met toten en worden bekroond door wimbergen, gedecoreerd met rozetten met driepassen en bezet met hogels en kruisbloemen. Aan weerszijden van de wimbergen ziet men gekanteelde pinakels met ingekast traceerwerk en eikelvormige knoppen. De tussenvelden zijn voorzien van tootbogen en verhoogde frontstokken, waaronder een voetlijst met vierpassen. Aan de bovenzijde van de tussenvelden is een balustrade met blinde driepasbogen aangebracht, bekroond door een kanteelrand. De stijlen in het front zijn voorzien van slanke gekoppelde zuiltjes met bladkapitelen. De decoratie is ontleend aan de klassieke gotiek van de 13e eeuw.\nOnder het pijpenfront is slechts een smalle plint met gotische blindtraceringen aanwezig. Een onderkas ontbreekt: het geheel rust op houten staanders met schuin geplaatste schoren, waaronder een open ruimte voor het zangkoor. Mogelijk is er wel een onderkas geweest op de oorspronkelijke locatie van het orgel, de vorige kloosterkapel uit 1868. De onderkas zou dan bij de overplaatsing naar de tegenwoordige kapel in 1898 kunnen zijn verwijderd vanwege om meer ruimte op het orgelbalkon te cre\u00ebren.",
  "Part11_020Doornspijk": "De Oud-Katholieke Kerk van St-Jacobus in Utrecht, die thans een niet-kerkelijke functie heeft, is een neogotische zaalkerk, gebouwd in 1870, in vormen nog geheel in de geest van de vroege, decoratieve neogotiek. In overeenstemming met de bouwtrant van de kerk, kreeg het orgel een neogotisch uiterlijk. Het is een variant op het blokvormige model dat in de 19e eeuw veel werd toegepast, in Nederland vooral door vader en zoon Witte. Het front bevat drie spitsbogige velden. In afwijking van de praktijk van de Wittes wordt elk veld hier bekroond door een wimberg, die gedeeltelijk binnen een horizontaal lijstwerk is gevat. De vormgeving van deze wimbergen zou Witte kunnen hebben ontleend aan in een 1871 ontworpen front van architect A.C. Bleijs voor het Witte-orgel in de R.K. Kerk te Wognum, dat helaas, evenals de kerk waarin het stond, aan vandalisme ten offer is gevallen. Bleijs ontwerp had een middentoren, bekroond door een opengewerkte spits met kruisbloem in top; Witte verving deze door een veld met wimberg, maar verder is de overeenkomst opvallend. Zo hebben in beide ontwerpen de zijvelden verhoogde frontstokken, waaronder rozetten met vierpassen, terwijl in beide gevallen aan de pijpvoeten tootlijsten zijn aangebracht. In de wimberg in het middenveld ziet men een rozet met vierpas, van dezelfde vorm als in de zijvelden in Wognum. Bij de zijvelden in Utrecht/Doornspijk zijn dat driepassen. In de zwikken zijn eveneens rozetten te vinden met vierpassen; dat heeft in Wognum geen equivalent. De drie velden worden begeleid door pinakels en bekroond door een kruisbloem.",
  "Part11_021Hardegarijp": "Dit orgel van de gebroeders Van Oeckelen heeft, evenals dat in Den Andel (1879), een front dat een variatie is op een door hun vader ontwikkeld model. Dit was weer een variant van het model Maurik uit 1867 (deel 1865-1872, 117-119) en is door Petrus van Oeckelen toegepast bij de in 1876 gebouwde orgels in Burum en Noordlaren (deel 1872-1878, 261-262, 291-292).\nHet front in Hardegarijp wijkt in meerdere opzichten van het prototype af. Het voornaamste verschil is dat de torenvelden veel breder zijn en worden gedeeld door middel van schuin naar buiten aflopende lijsten. Zij worden van de tussenvelden gescheiden door \u00e9\u00e9n pijp, die hier als zuil wordt behandeld, inclusief kapiteel en verkropte bovenlijst. Dit zullen de gebroeders herhalen in Veessen (1882) en Rockanje (1884). Een ander opvallend trekje is de sterk verhoogde frontstok in de middentoren. In Noordlaren hadden de middentoren met zijn torenvelden en de zijtorens ten opzichte van de tussenvelden iets verhoogde pijpstokken. In Den Andel zijn verhoogde frontstokken nergens toegepast. In Hardegarijp is dit alleen bij de middentoren het geval. In het basement van de toren zijn cannelures aangebracht. Dit zullen de gebroeders Van Oeckelen later nog regelmatig toepassen. De tussenvelden zijn ook gedeeld door een schuin geplaatste lijst, die echter niet bij de scheidingslijst van de torenvelden aansluit en bovendien naar buiten oploopt, tegengesteld dus aan de torenvelden. Opmerkelijk is verder dat de zijtorens spits zijn.\nDe decoratie draagt uitgesproken Van Oeckelen-kenmerken. Men lette op de decoratie van de scheidingslijsten in de velden met golfranken en een breed plantaardig motief met centraal element. Verder ziet men bladtakken en rankwerk. De bovenetages van de tussenvelden worden afgesloten door een draperie die aan de buitenzijden over het pijpwerk hangt. Elk vleugelstuk bestaat uit een S-rank die zich die zich op gecompliceerde wijze vertakt en waarin muziekinstrumenten zijn opgenomen.\nOp de torenvelden is nog enig rankwerk aangebracht. Op de middentoren is een lier te zien. De beeldjes op de zijtorens zijn helaas verdwenen. In plaats hiervan zijn eenvoudige ornamenten van een herenbank uit de kerk aangebracht.",
  "Part11_022Mantgum": "Dit front, het eerste in zijn soort, is een uitwerking van het model Nunspeet/Warga. Daar is onder de middentoren een breed veld aangebracht, geflankeerd door de benedenetages van de torenvelden. In Mantgum werd deze benedenpartij verzelfstandigd, waardoor een soort onderpositief ontstond. De kunstgreep bestond daaruit dat paneelwerk werd aangebracht tussen de middentoren en het daaronder aangebrachte veld en ook tussen de twee bovenste etages van de torenvelden en de benedenste. Hetzelfde gebeurde in de tussenvelden, waar de benedenetages nu rondbogig werden afgesloten; zij zetten lager aan dan de middenpartij, wat de zelfstandigheid daarvan nog vergroot.  Dit frontmodel hebben de Van Dams verschillende keren uitgevoerd, maar nooit meer in Friesland.\nHet snijwerk is van hoge kwaliteit. Het vertoont grote overeenkomsten met dat aan het verder ook verwante orgel van Zuid-Scharwoude. Daarvan is de beeldsnijder bekend, namelijk H.F. Born uit Leeuwarden. Het mag worden aangenomen dat het snijwerk in Mantgum ook van zijn hand is.\nEen belangrijk vormgevend element is de C-voluut, met decoratieve openingen. Deze voluten worden overal omslingerd door bladwerk en bloemen. Aan de pijpvoeten in de benedenvelden van de middenpartij zijn de voluten op de hoeken naar boven geopend, aan de pijpuiteinden naar beneden. Zo zijn er tal van variaties te bespeuren. De rijkste blinderingen zijn te vinden in de torens; daar ziet men hoe C-voluten aan elkaar gekoppeld worden tot een S-voluut met op de overgang een duidelijke knik. Ook hier zijn bij alle verwantschap weer verschillende varianten te bespeuren. De hoekvoluut kan zich naar binnen of naar buiten openen, terwijl ook de vormen van de in het midden aangebracht cartouche kan vari\u00ebren. Fraai is ook de bovenafsluiting van de bovenste tussenvelden, een lijst bestaande uit een langgerekte en een korte C-voluut, met een knik bij de overgang van de een naar de ander, alles omraamd met subtiel aangebracht rankwerk met bloemen. De S-voluten op de overgang van de etages van de torenvelden munten uit door sierlijkheid. De vleugelstukken bestaan uit drie gekoppelde C-voluten met een knik tussen de bovenste twee, omgeven door bladwerk en bloemen en verrijkt met een ruitvormige decoratie met vierpasopeningen. Het vormenrepertoire is duidelijk ontleend aan de Lodewijk XIV stijl, maar enige rococo-elementen zijn ook wel te bespeuren, met name in de console onder de torens waar een schelpvormig ornament met geschulpte randen en parelvormige decoratie is te zien. De combinatie van het statige rijtuigzwart van de kas met het uitbundige vergulde snijwerk is een lust voor het oog.",
  "Part11_023Margraten": "Een vijfdelig neorenaissance front, bestaande uit een door een rondbogige bovenlijst afgesloten middenveld, lagere tussenvelden met horizontale bovenlijsten en iets hogere torenachtige zijvelden. Wat het meest opvalt is de rondboogvormige afsluiting van het middenveld. De firma Pereboom & Leijser had dat voordien al vrij veel gedaan bij instrumenten in Belgi\u00eb. Het oudste voorbeeld is het orgel in de Saint-Joseph in Deign\u00e9, maar dan met een driedelig front (1867). Daarbij wordt ook vrijwel meteen de herkomst van dit motief duidelijk. Kort tevoren had de firma Pereboom & Leijser twee orgels gebouwd, in Herstappe en Manaihant (beide 1866), met een driedelig neogotisch front van het zeer verbreide blokvormige model met een middenveld bekroond door een wimberg, geflankeerd door twee horizontaal afgesloten velden. Dit type is in Nederland veelvuldig gebruikt door vader en zoon Witte. Het orgel van Deign\u00e9 is een vertaling van dit neogotische model in rondboogstijl: de spitse wimberg werd vervangen door een rondboog. In dezelfde tijd komt een vijfdelige variant van dit model tot stand in Gingelom (1867) en het is dit type dat wij ook vinden in Margraten, maar dan met een decoratie in klassieke vormen. De stijlen tussen de velden zijn getransformeerd tot klassieke pilasters met rudimentaire corinthische kapitelen. De pilasters hebben overal dezelfde lengte. Het hoogteverschil tussen de tussenvelden en het middenveld en de zijvelden wordt overbrugd door klossen met verticale inkassingen. Daarop rusten bij het middenveld de zwaar geprofileerde rondbogige lijst en bij de zijvelden klassieke timpaans. Blinderingen aan de pijpvoeten ontbreken. In het middenveld ziet men aan de pijpuiteinden een gecompliceerd samenstel van S-ranken. In de andere velden ziet men curieus geribbeld, sterk geabstraheerd bladwerk. In de zware onderlijst zetten zich de torenachtige velden (middenveld en zijvelden) nog voort. De onderkas is gedeeltelijk opengewerkt. Op de hoeken wordt de bovenkas gesteund door brede stijlen met kapitelen met gestileerd bladwerk. De orgelmakers Pereboom en Leijser zullen dit frontmodel ook hierna nog in verschillende varianten toepassen.",
  "Part11_024Megen": "De kas van dit orgel is vervaardigd door Sebertus Mulders uit Megen. De schenker van dit orgel was de uit Amsterdam afkomstige T.M. van der Beek.\nHet front van vertoont grote overeenkomsten met dat van het enige jaren oudere instrument in de St-Lambertus in het naburige Haren (1875, deel 1872-1878, 196-197). Wij zien een trapeziumvormige middentoren, ongedeelde tussenvelden met verhoogde frontstokken en luchtboogachtige bovenlijsten, en ten slotte spitse zijtorens. De onderkas is ingesnoerd, maar tussen de eigenlijke onderkas en het front is een breed paneel aangebracht. In Haren is dat versierd met rozetten, in Megen met een spitsboogfries. Het verschil tussen beide orgelfronten ligt voornamelijk in de decoratie.\nDeze is in Megen iets strakker en soberder. De blinderingen van de torens bestaan uit spitsbogen en in de zwikken smalle spitsbogige openingen. Zij worden bekroond door spitsen met hogels, met een kruisbloem in de top. De spits van de middentoren heeft aan zijn voet nog snijwerk; hij wordt begeleid door pinakels. Onder de verhoogde frontstokken is bijzonder fraai bladwerk te zien. In de onderkas twee rozetten met liggende vierpassen en in het midden het wapen van Amsterdam, ongetwijfeld een verwijzing naar de schenker van het orgel.",
  "Part11_025Mijdrecht": "Deze vrijwel zeker uit het atelier Mengelberg afkomstige orgelkas voor een instrument met voorkantbespeling, heeft een front dat het midden houdt tussen het model Wegdam uit 1874 (deel 1872-1878, 33) en de eenling in Vaassen (1878). Aan Wegdam ontleend zijn de schuine panelen onder de pijpvoeten in de tussenvelden. Ook de vorm van de zijvelden is bij beide orgels in hoofdzaak identiek. De middentoren is hier echter niet vlak, zoals in Wegdam, en ook niet trapeziumvormig, zoals in Vaassen, maar spits, wellicht een ontlening aan het Utrechtse Nicolai-orgel (1479, deel 1479-1725, 40-42), dat Mengelberg natuurlijk goed kende. Het weelderige traceerwerk boven in de tussenvelden is vergelijkbaar met dat in Vaassen. In Wegdam was op die plaats een halve tootboog aangebracht. Dit traceerwerk is vrijwel identiek aan dat te Vaassen. Het overige snijwerk is iets anders van karakter. Bij de middentoren ziet men aan de pijpuiteinden een kielbogige afsluiting, waarboven een opengewerkte spitsboog is aangebracht met rozetten en boogsegmenten. In de zwikken gestileerd bladwerk. De zijvelden bevatten een spitsboog met rijke toten. De bekronende kammen bestaan uit kielboogsegmenten. Opvallend is nog dat de middenpijpen van middentoren en zijvelden zijn voorzien van facetten.\nHet orgel is voorzien van een zijfront dat thans vanuit de kerk niet zichtbaar is. Het omvat drie oplopende velden op gelijke wijze omlijst als die van het hoofdfront. Het rechterveld bevat vijf pijpen, waarvan de middelste is geciseleerd. De andere twee velden bevatten elk negen loze pijpen.",
  "Part11_026NieuwBuinen": "Een variant van het fronttype van Den Andel, waarbij de gebroeders Van Oeckelen hadden terug gegrepen op een door hun vader ontwikkeld frontmodel. Karakteristiek zijn de beide velden aan weerszijden van de middentoren. Deze bevatten, evenals in Den Andel, elk slechts twee pijpen en zoals gebruikelijk bij dit model, zijn de tussenvelden hol. Zij zijn breder dan in Den Andel. Het model Den Andel wordt echter voorzien van een aantal elementen van het ontwerp voor Hardegarijp. Zo is de middentoren voorzien van een verhoogde frontstok, terwijl de zijtorens spits zijn uitgevoerd. De harpvormige bovenlijsten van de torenvelden in Den Andel zijn hier recht geworden. Boven deze lijsten is hier, evenals in Hardegarijp, snijwerk aangebracht; het bestaat uit voluutvormig rankwerk.\nDe decoratie is in de loop der jaren zeer verarmd. Blinderingen aan de pijpvoeten ontbreken vrijwel overal. De brede lijsten tussen de etages zijn voorzien van een gestileerd plantenmotief en worden omkaderd door golfranken. De bovenblinderingen bestaan grotendeels uit voluutranken. Op de middentoren een gecanneleerd basement waarop een lier. Op de zijtorens driehoekige basementen, eveneens met cannelures. Wat daarop heeft gestaan, is niet bekend.",
  "Part11_027Polsbroek": "[bij oude situatie RDMZ, details foto AL.]\nEen eenvoudiger versie van het front in Stolwijk (1878). Ook hier drie ronde torens, nu elk met negen pijpen, en vlakke tweedelige tussenvelden met parallel naar buiten oplopende labia. Bij de zijtorens ontbreken de voor Stolwijk zo kenmerkende opengewerkte banden. Ook hebben de tussenvelden geen verhoogde frontstokken.\nDe decoratie is verwant aan die in Stolwijk, maar minder transparant, wat vleziger, waardoor zij wat meer op die van het Holtgr\u00e4ve-orgel (1876 deel 1872-1878, 309-311) in Wesepe lijkt.\nEvenals in Wesepe en Stolwijk ontbreken blinderingen aan de pijpvoeten. De blinderingen van de torens tonen hetzelfde vormenrepertoire als die in Stolwijk, namelijk voluutranken, maar combineren de elementen iets anders. Het snijwerk bovenin de benedenvelden vertoont fantasierijke vegetatieve vormen. Bij de bovenvelden is op deze plaats een rank aangebracht, die twee keer omkrult, en waar zich een andere voluutvormige rank doorheen vlecht. Evenals in Stolwijk in het midden een speels opspringend element. De vleugelstukken zijn wat langer dan in Wesepe en Stolwijk, maar vertonen dezelfde fraaie plantaardige vormen: een slanke S-rank met op de borstwering een bloemmotief, hier zonder de uitstekende stelen die zo kenmerkend zijn voor Wesepe en Stolwijk. De consoles onder de torens vertonen het gebruikelijke omkrullende bladwerk. Onder de velden een sierlijk kruisvormig element. Op de torens een lier en twee vazen die na restauratie in 2005 herplaatst zijn.",
  "Part11_028Schermerhorn": "In 1879 plaatste Friedrich Leichel een orgel in de kerk te Schermerhorn. Hij maakte daarvoor gebruik van een 18e-eeuws binnenwerk. Men neemt over het algemeen aan dat de kas toen nieuw werd geleverd door Leichel.\nDe opbouw is vijfdelig en omvat drie ronde torens van elk zeven pijpen en vlakke ongedeelde tussenvelden met horizontaal labiumverloop. De velden zijn voorzien van houten imitatiepijpen. Tussenvelden met verhoogde frontstokken zijn inderdaad bij Friedrich Leichel zeer gebruikelijk, evenals het ontbreken van blinderingen aan de pijpvoeten.\nDe tussenvelden worden aan de bovenzijde afgesloten door draperie\u00ebn. De blinderingen in de torens bestaan uit bladwerk waar aan een knop opgehangen draperie\u00ebn doorheen zijn gevlochten. Dat is zeker niet typerend voor Friedrich Leichel. De vleugelstukken bestaan elk uit een krul, waarin een geabstraheerd bloemmotief met omkrullingen. Ook dat is geen Leichel-kenmerk.\nHet front biedt nog enige bijzonderheden: de torenkappen en torenvoeten zijn beide voorzien van facetten, iets wat Leichel nooit doet en ook verder in deze tijd tamelijk ongebruikelijk is.\nDit alles doet het sterke vermoeden rijzen dat Leichel niet alleen een gebruikt binnenwerk, maar ook een gebruikt front heeft geleverd. Wat kan daarvan de herkomst zijn? Dat dit front van Courtain, de hypothetische maker van het binnenwerk, afkomstig zou zijn, is vrijwel uitgesloten. Zijn orgels zien er heel anders uit. De vorm van de torenblinderingen doet enigszins aan die van Abraham Meere denken, maar de verdere vormgeving wijst niet in diens richting, zeker niet de facetten. Het is denkbaar dat het front uit omstreeks 1825 dateert en door Leichel enigszins is aangepast.",
  "Part11_029SteenwijkAula": "Dit is, voor zover bekend, het enige orgel van Roelf Meijer met een neogotisch front. Het is van het veel gebruikte type met drie vlakke velden, met een wat eigenaardig trapsgewijs verspringend V-vormig labiumverloop, hier alledrie bekroond door wimbergen. Deze wimbergen worden geflankeerd en bekroond door pinakels, en bevatten een decoratie in de vorm van een driepas. Het middelste pijpveld heeft de vorm van een kielboog, voorzien van toten. De zijvelden zijn spitsbogig; ook zij zijn voorzien van toten. Aan de pijpvoeten zijn tootlijsten te zien. Waarom Meijer hier voor een neogotische vormgeving koos, is niet duidelijk.",
  "Part11_030Voorburg": "In 1863 bouwde C.G.F. Witte een orgel voor de R.K. Onze Lieve Vrouwekerk te Amersfoort, een neoclassicistische pseudobasiliek uit 1820, die in 1846 met een nieuw koor was vergroot door Th. Molkenboer. Het front van dit orgel werd ontworpen door de architect H.J. van den Brink (1816-1883), die zich tot dan toe voornamelijk van neogotische en neoromaanse stijlvormen had bediend, maar later een grote affiniteit met barokke vormen bleek te bezitten. Het front in Amersfoort was waarschijnlijk zijn eerste barokke exercitie.\nHet door hem ontworpen front had een rondbogig hol middenveld, geflankeerd door twee torens, alles onder \u00e9\u00e9n kap. Deze middenpartij werd geflankeerd door ongedeelde holle tussenvelden en ronde zijtorens. Boven de middenpartij was een ovaal schild ontworpen met beeldhouwwerk. De tussenvelden werden aan de bovenzijde afgesloten door een schuin naar boven geopende C-voluut. Dit prachtige front heeft men na de sluiting van de kerk uit puur onverstand verloren laten gaan, terwijl het binnenwerk bewaard bleef.\nIn 1877 kreeg J.F. Witte opdracht van Prinses Marianne om een orgel te bouwen voor de kerk in Voorburg. Voor deze vorstelijke opdracht greep hij terug op het ontwerp van Van den Brink voor Amersfoort. Letterlijk nam hij het niet over. De holle velden werden vlak, waardoor het geheel minder plastisch werd en ook werd het front iets gedrongener. Ook hebben middenveld en middentorens verhoogde pijpstokken, wat in Amersfoort niet het geval was. Verder zijn de overeenkomsten echter zeer groot.\nDe decoratie is bij beide orgels bijna identiek. De blinderingen aan de pijpvoeten bestaan uit transparante golfranken met schelpachtige windingen in de krullen in de tussenvelden. Dit schelpmotief (nautilus) is zeer uitgesproken aanwezig in de vleugelstukken. De boog in het middenveld is met een gevlochten stengel omraamd. In het midden daarvan is een gevleugeld engelenkopje aangebracht waarvan een draperie en twee gevlochten slingers afhangen. Aan de pijpuiteinden in de middentorens zijn twee gekoppelde C-voluten te zien en daaronder een gevlochten slinger. In de torenkappen en het fries boven het middenveld weer golfranken. Boven het middenveld is een ovaal schild aangebracht met muziekinstrumententrofee, geflankeerd door S-voluten. Alle tot dusverre beschreven elementen van de decoratie hadden hun equivalent in Amersfoort. In Amersfoort was boven het zojuist beschreven ovale schild nog een beeldengroep aangebracht. In Voorburg bevindt zich daar alleen een vaas. De bovenlijsten van de tussenvelden met hun S-vorm hadden in Amersfoort ook een equivalent. Het bladwerk dat daar omheen kronkelt is in Voorburg iets rijker dan in Amersfoort. De voluutvormen aan de pijpuiteinden in de zijtorens zijn ook in hoofdzaak gelijk aan die in Amersfoort, maar ook iets bladrijker. De torens hebben bij beide orgels een fries met cannelures en daarboven een eierlijst en zij worden bekroond door vazen met een bloemenslinger.\nDe panelen in de onderkas hebben hetzelfde model als in Amersfoort, maar zijn voorzien van spiegelvlakken en gestileerde plantenmotieven.\nHet is wel heel bijzonder dat hier is teruggegrepen op een veel ouder ontwerp. Het is helaas niet meer mogelijk beide orgels tot in detail met elkaar te vergelijken, maar in ieder geval kan het Voorburgse orgelfront nog een idee geven van de inventiviteit van de oorspronkelijke ontwerper.\nOp de hoeken van de galerij staan twee bazuinblazende engelen. Deze stonden eertijds op de hoeken van het hoofdwerk van het vroegere Van Dam-orgel uit 1806.",
  "Part11_031Westbroek": "Een voorbeeld van het standaardfront van Flaes, dat teruggaat op het in 1855 gebouwde orgel in de Doopsgezinde Kerk in Wormerveer (deel 1850-1858, 268-270); een vijfdelige opbouw met een verhoogde middentoren, vlakke ongedeelde tussenvelden en ronde zijtorens. Het snijwerk is van een vergelijkbaar model, zij het minder verfijnd. Aan de pijpvoeten en pijpuiteinden in de torens elkaar snijdende C-voluten, in het midden samenkomend bij een zeer sterk gestileerd plantaardig element. Het snijwerk aan de pijpuiteinden in de velden heeft dezelfde vormen. Aan de pijpvoeten in de velden een S-voluut , met in de krul een kleinere voluut. Tussen de torens de gebruikelijke S-voluut met bescheiden knik, waarbinnen snijwerk, opgebouwd uit een C-voluut en geabstraheerd. De consoles onder de torens vertonen eenvoudig omkrullend bladwerk. Ongebruikelijk voor Flaes zijn de drie bekronende beelden: op de middentoren David met harp, op de zijtorens staande, bazuinblazende engelen.",
  "Part11_032Wirdum": "Dit orgel vertoont grote overeenkomsten met het iets oudere orgel in de Hervormde Kerk te Houten uit 1878 (deel 1872-1878, 371-373). Ook hier een vijfdelige opbouw met ronde middentoren met verhoogde frontstok, gedeelde vlakke tussenvelden met schuin naar buiten aflopende scheidingslijsten tussen de etages, en spitse zijtorens. Het labiumverloop in de velden is echter precies omgekeerd. In de benedenvelden lopen de labia met een sierlijke buiging naar buiten af, in de bovenvelden vertonen zij een strakkere naar buiten opgaande lijn. Het basement van de middentoren vertoont de kenmerkende decoratie met cannelures. Blinderingen aan de pijpvoeten in de benedenvelden ontbreken. Het bladwerk dat de tussenlijsten in de velden omspeelt vertoont de gebruikelijke eenvoudige plantaardige vormen. Aan de bovenzijde een gevlochten bladslinger.\nDe bekroningen van de torens en de vleugelstukken werden bij de restauratie van de kerk in 1961 verwijderd, zodat het orgel thans een nogal uitgeklede indruk maakt.",
  "Part11_033Zegveld": "Een vreemde eend in de bijt van het oeuvre van Van Gelder, die doorgaans zijn kassen in zogenaamde \u2018rondboogstijl\u2019 of in de stijl van de Hollandse neorenaissance afleverde (vergelijk de orgels in Dwingeloo, Hervormde Kerk, 1886 [afkomstig uit Den Haag, Doopsgezinde Kerk] en in Leidschendam, Hervormde Kerk, 1896). We zien hier een nogal ouderwets aandoend orgel met een vijfdelig front, bestaande uit een ronde middentoren van zeven pijpen, vlakke gedeelde tussenvelden met een parallel, naar het midden aflopend labiumverloop en spitse zijtorens met eveneens zeven pijpen. Opvallend zijn de gefacetteerde kap en voetlijst van de middentoren.\nVan Gelder liet zich bij tijd en wijle inspireren door het werk van andere orgelmakers. Zo keek hij bij het orgel te Lollum (1875, deel 1872-1878, 200-203) naar het werk van Van Oeckelen. In Zegveld is duidelijk het werk van Sch\u00f6lgens (& Van den Haspel) het voorbeeld geweest, en wel in het bijzonder de orgels te Lekkerkerk (1875, deel 1872-1878, 204-205) en te Eenigenburg (1876, deel 1872-1878, 268-269). De algehele opzet is gelijk, alleen hebben laatstgenoemde orgels smallere zijtorens met slechts vijf pijpen, terwijl ook het labiumverloop van de tussenvelden daar niet parallel is en de labia bovendien spits zijn.\nVerder is ook het snijwerk van Van Gelder heel anders. Het neemt trouwens ook binnen zijn eigen oeuvre een aparte plaats in. De etages van de tussenvelden worden gescheiden door een bebladerde S-voluut. Boven aan de torens bestaat het snijwerk uit paarsgewijs gekoppelde S-ranken, waartussen kleine kelkmotieven zijn aangebracht. De bovenvelden worden afgesloten door bladslingers. Aan de onderzijde van het front ontbreekt het snijwerk geheel.\nOnder de torens bevinden zich sierlijke consoles van acanthusbladeren. De vleugelstukken bestaan uit een reeks contrasterend geplaatste S-voluten, die naar beneden toe groter worden en omgeven zijn door bloemkelken, bladeren en palmetten. Omstreeks 1978 waren op de zijtorens twee zeshoekige urnen geplaatst en op de middentoren een opzetstuk in de vorm van een console van tweemaal twee gekoppelde C-voluten, waarop een lier stond, geflankeerd door twee zittende en bazuinblazende putti. Bij het herstel van het orgel in 1984 zijn de bekroningen gewijzigd. Op de urnen op de zijtorens zijn G-sleutels geplaatst. Het opzetstuk op de middentoren heeft plaats moeten maken voor een rood schild, beladen met een culot en een afhangende bloem. Het schild wordt geflankeerd door twee S-voluten en bekroond door een lier. Deze lier is afkomstig van het voormalige Witte-orgel van de Grote Kerk te Hoorn.",
  "Part11_034Alem": "Dit orgel heeft een front van een model dat de gebroeders Gradussen eerder hebben toegepast, onder meer in de St-Servatius te Megen (1879). Wij zien een trapeziumvormige middentoren, vlakke ongedeelde velden met luchtboogachtige bovenlijsten en verhoogde frontstokken, en spitse zijtorens. De detaillering is over het algemeen soberder dan in Megen. De bovenblinderingen in de torens hebben de vorm van tootbogen met rozetten in de zwikken. Wimbergen, zoals in Megen op deze plaats zijn aangebracht, ontbreken hier. De torens worden afgesloten door een spitsboogfries, waarboven door tootlijsten omraamde spitsen, geflankeerd door pinakels. Opvallend is dat de bovenlijsten van de tussenvelden zijn voorzien van hogels, die in Megen ontbreken. De onderkas is ingesnoerd, maar minder sterk dan in Megen. Als overgang tussen boven- en onderkas dient, evenals in Megen een breed paneel, versierd met een boogfries. De onderkas zelf bevat drie panelen, elk met drie spitsbogen waarboven rozetten met vierpassen.\n\nOrgelnummer 28",
  "Part11_035Beers": "Een voorbeeld van het model Britswerd (1868, deel 1865-1872, 153-155), bestaande uit een ronde middentoren met vlakke gedeelde torenvelden, holle ongedeelde tussenvelden met verhoogde frontstokken, en ronde zijtorens\nDe decoratie is verwant aan die in Mantgum (1879) en zal dus ook wel van de beeldhouwer H.F. Born afkomstig zijn. Ook hier ziet men elementen ontleend aan de Lodewijk XIV-stijl en ook hier zijn voluutvormen het basiselement, maar anders dan in Mantgum ziet men in Beers vooral S-voluten. Zij worden gelardeerd door plantaardige motieven en bloemen. De krulling van de voluten wisselt bij de torens, boven en beneden en bij de velden regelmatig af, dan in de hoek naar boven geopend, dan juist weer naar beneden. Het rijkst is het snijwerk boven in de middentoren, waar de beide S-voluten bijna doorbuigen onder de last van de bloemen en in het midden een cartouche ophouden.\nDe vleugelstukken lijken op die in Mantgum, maar zijn korter. De bloemmotieven zijn in Beers bijna gelijk aan die in Mantgum, maar toch zijn er kleine verschillen.\nDe aandacht verdienen nog de consoles onder de torens. Deze lijken op die in Mantgum; ook hier een schelpmotief, maar soberder en gestileerder. Deze stilering zal bij het iets latere orgel in Zuid-Scharwoude (1881) tot een geheel andere vorm leiden.\nOp de middentoren een opzetstuk, bestaande uit een schild met ruitpatroon, omlijst door naar buiten geopende C-voluten. De opzetstukken op de zijtorens zijn luchtiger: gekoppelde C-voluten omlijsten daar een palmet.",
  "Part11_036Berkel": "In 1880 leverde Camille Loret een nieuw orgel aan de parochiekerk van Berkel. Hij maakte daarbij gebruik van het in de kerk aanwezige schijnfront dat diende om een in 1868 aangeschaft harmonium aan het oog te onttrekken. Dit frontje werd door hem met twee vlakke zijtorens uitgebreid, die door een vlakke inzwenkende boog boven het middenfront met elkaar werden verbonden. De toenmalige kapelaan Lambermont, die zich zeer voor de aanschaf van het orgel had beijverd, schreef bij de gelegenheid van de in gebruikneming 'het front des orgels, waarachter voorheen een harmonium geplaatst was is in zijn geheel blijven staan.' Dat maakt het aannemelijk dat het nog steeds zijn oorspronkelijke gedaante vertoont.\nDe vraag is hoe oud dit frontje kan zijn. Het wordt in de regel voor 18e-eeuws aangezien, zelfs meer specifiek Lodewijk XV. Het front heeft twee spitse zijtorens, elk met een engelenkopje eronder, dan naar het midden toe twee hoger aanzettende vlakke velden. De onderlijsten van deze velden ontwikkelen zich tot een driehoekig voetstuk waarop een beeld van Caecilia is geplaatst. Onder dit voetstuk is een forse engelenkop aangebracht, met daaronder een gedeeltelijk opengewerkt fors waaiervormig ornament met enige rococo-achtig schuimwerk en gesneden bladwerk. Eronder ziet men een forse dubbele S-rank. De blinderingen bestaan uit betrekkelijk sobere bebladerde C-voluten, waaruit ranken voortkomen. Aan de pijpuiteinden in de velden zijn zij bijna symmetrisch van opzet. Alleen in het waaiervormige ornament onder Caecilia is sprake van enig rococo-ornament; dit wordt gecombineerd met rankwerk dat zeker niet rococo is, maar op een latere stijlfase wijst. Dit vermengen van verschillende stijlen wijst op een ontstaan omstreeks het midden van de 19e-eeuw of nog later. De wat vlezige, zelfs ietwat grove vormen van het blinderingssnijwerk wijzen eveneens in die richting. Ook de toepassing van engelenkopjes bij orgelfronten was juist in de periode na 1850 nogal populair. Men denke aan de orgels in Kaatsheuvel en Waspik (1855 respectievelijk 1857, deel 1850-1858, 241-243 en 349-351) en Udenhout (1868, deel 1865-1872, 205-207). Dit maakt het aannemelijk dat het frontje zijn huidige vorm heeft gekregen in de tijd waarin het harmonium is aangeschaft. Het is niet uit te sluiten dat er oudere delen voor zijn gebruikt, wat uit de profielen van de torenkappen zou kunnen blijken, maar in hoofdzaak moet het wel van omstreeks 1868 dateren.\nDe door Camille Loret toegevoegde zijtorens zijn vrij sober gedecoreerd. Benedenblinderingen ontbreken. Aan de pijpuiteinden is vlak snijwerk met gestileerde bladvormen te zien. In de torenkappen is een breed bloemmotief aangebracht. Het rijkst zijn de vleugelstukken, bestaande uit een kleine naar buiten geopende C-voluut en daaronder twee bredere gekoppelde naar binnen geopende C-voluten, met rasterwerk en enig bladwerk. Zij hebben een rococo-achtige werking en zijn vermoedelijk ontworpen in aansluiting aan het ornament onder het Caecilia-beeld.\nVoor de restauratie van 1979 was boven de middenpartij een calvariegroep opgesteld. Deze heeft thans elders in de kerk een plaats gevonden. De lieren met engelenkopjes die boven de spitse zijtorens zijn aangebracht, bevonden zich toen op de zijtorens. Zij vielen daar geheel weg. Zij vertonen zo grote overeenkomsten met de andere engelenkopjes van het middendeel dat het aannemelijk is dat zij nu weer op hun oorspronkelijke plaats staan.",
  "Part11_037IJsselmuiden": "Een typisch open Engels orgelfront, hier in een driedelige variant. Bij alle drie velden is het pijpwerk in een driehoeksvorm gegroepeerd, met een labiumverloop in de vorm van een omgekeerde V. In elk veld wordt het pijpwerk bijeengehouden door twee stijlen met pijlvormige bekroning en een dwarsregel met vierpas-openingen. Opvallend is echter dat de zijvelden schuin zijn geplaatst en lager aanzetten dan het middenveld. Ook de dwarsregels zijn daar lager geplaatst dan in het middenveld. Dit geeft dit verder zo sobere orgelfront toch een zekere dynamiek.",
  "Part11_038Noord-Scharwoude": "Dit orgel was op zijn oorspronkelijke standplaats gesitueerd op de hoek van koor en transept. Het heeft in Noord-Scharwoude een plaats gekregen die met de oorspronkelijke opstelling overeenkomt.\nHet orgel heeft twee fronten, \u00e9\u00e9n gericht naar het priesterkoor en \u00e9\u00e9n naar het transept. Het eerstgenoemde is het rijkste. Het bestaat uit een trapeziumvormig middendeel en twee lagere zijvelden. Het middendeel omvat een breed driehoekig middenveld met gekanteelde lijst op ongeveer driekwart hoogte. Onder deze lijst is boogvormig snijwerk aangebracht met gestileerde plantaardige motieven die duidelijk gotische associaties wekken. De onderlijst van deze gesneden partij is flauw gebogen en voorzien van een rondboogfries. De iets lagere, schuin naar achteren geplaatste zijvelden van de middenpartij, herhalen op kleinere schaal de vormen van het middenveld. De zijvelden zijn nog lager en voorzien van een horizontale lijst met boogfries die hier het pijpveld afsluit. De stijlen op de hoeken en tussen de velden lopen ver uit en worden afgesloten door een soort kapiteel, vierkant van vorm en gedecoreerd met kantelen.\nHet transeptfront bestaat uit houten pijpen die op ongeveer dezelfde hoogte als bij het middenveld bijeen worden gehouden door een brede horizontale lijst waaronder een flauw gebogen spitsboogfries is aangebracht.",
  "Part11_039Oss": "Het front van dit orgel werd ontworpen door de architect Lambert Hezenmans uit 's-Hertogenbosch en uitgevoerd door het in dezelfde stad gevestigde atelier Goossens. Het thans aanwezige Rugpositief is een toevoeging uit 1950.\nDe hoofdkas vertoont grote overeenkomsten met de iets oudere kas in de St-Jan te Vlijmen (1878). Ook hier kan men spreken van een in gotische vormen omgezette versie van het eerder door Goossens in neobarokke vormen gerealiseerde model van Meijel (1864, deel 1858-1865, 319-321) en verwante orgels. Het meest opvallende zijn weer de beelden in het benedendeel van het front, hier met beelden van David en Gregorius. De versie in Oss is voorzien van pijploze zijvelden met snijwerk en een schuin naar buiten aflopende bovenlijst. Zij is verder rijker en vooral plastischer. Men lette op de omlijstingen van genoemde beelden. In Vlijmen is daar een vlakke bogenstelling te zien; in Oss worden de beelden overhuifd door een baldakijn waarop het erboven aangebrachte torenachtige pijpveld rust. Dit steekt dus verder naar voren dan de flankerende velden. Tussen de etages van de flankerende velden is een boogfries aangebracht. Anders dan in Vlijmen is de middentoren hier rond, wat ook bijdraagt aan de grotere plastische werking.\nDe bekroningen zijn rijker uitgewerkt dan die in Vlijmen. De wimbergen zijn versierd met een rozet of met een driestraal. Een grote rijkdom aan pinakels valt eveneens op. Boven de middentoren is een aedicula aangebracht met een beeld van Maria, de patroonheilige van de kerk, geflankeerd door musicerende engelen, die men ook op de lagere gedeelten aantreft.",
  "Part11_040Ouwsterhaule": "Een voorbeeld van het door het huis Van Dam veelvuldig toegepaste tweetorenfront dat uiteindelijk teruggaat op het orgelfront in Oudwoude uit 1856 (deel 1850-1858, 303-304). Ook hier een breed hol middenveld, twee ronde zijtorens en twee achterwaarts geholde zijvelden.\nDe ornamentiek vertoont invloeden van het Lodewijk XIV. Aan de pijpvoeten in de velden zijn telkens twee gekoppelde C-voluten aangebracht, de een met de opening naar beneden, de andere met de opening naar boven, waardoor zij tezamen een S-voluut vormen. Vergelijkbare figuren, maar iets gecompliceerder van opbouw, zijn te vinden aan de pijpvoeten in de torens. Boven in het middenveld zijn twee forse C-voluten aangebracht met de opening naar beneden en daarin sierlijk bladwerk. Vanuit het midden van elk deze voluten wipt een klein voluutje speels omhoog. Iets dergelijks vindt men bij de meeste orgels van dit type, maar hier is het wel heel elegant uitgevoerd. Een lier bekroont het geheel. Boven de zijvelden de gebruikelijke naar buiten geopende C-voluut met een bebladerde tak eronder. De vleugelstukken zijn vrij bescheiden van omvang: een S-rank die zich bij de balustrade verbreedt in een krul. Zeer verfijnd zijn de consoles onder de torens en het daarbij aansluitende lijstwerk, sierlijke neoclassicistische vormen met eierlijsten en bladwerk. Op de torens opzetstukken uit voluutelementen. Op de zijstijlen opmerkelijke asymmetrische opzetstukken, in rococo-achtige vormen.",
  "Part11_041Steenwijk": "In 1873 bouwde Petrus van Oeckelen een orgel voor de Hervormde Kerk te Westervoort met een opmerkelijk neogotisch front. Dit omvatte drie torens met vrij rijke spitsen en twee tussenvelden met wimbergen en verhoogde pijpstokken. Het instrument bleef elders voor een groot deel bewaard, maar het front is reeds lang geleden verloren gegaan. Van Petrus van Oeckelen zijn verder slechts twee neogotische orgelfronten bekend, beide uit het zelfde jaar 1873 en vrijwel identiek, \u00e9\u00e9n voor Leermens (door brand verwoest) en \u00e9\u00e9n voor Westeremden (deel 1872-1878, 121-122). Zij hadden een heel ander karakter dan dat van Westervoort.\nDit laatste frontmodel wordt door de gebroeders Van Oeckelen opnieuw toegepast in Steenwijk. Hun versie is slanker dan die van hun vader; de tussenvelden zijn smaller en de middentoren is hoger. Daardoor is het geheel beter geproportioneerd.\nDe decoratie is geheel in de geest van de vroege, decoratieve neogotiek. Men lette op het vlakke snijwerk op de wimbergen: een rozet met zespas, omgeven door driehoeken met toten. De wimbergen worden afgebiesd met rankwerk en hogels en worden bekroond door een eigenaardig plantaardig motief. De blinderingen aan de pijpuiteinden in de velden bestaan uit toten. Onder de pijpvelden is een fries van rozetten met vierpassen aangebracht. Ook hier vallen de vlakke vormen op. In de onderkas ziet men smalle panelen met daarin een driepasboog, waarboven een ruit met vierpas. Ook hier weer de vlakke in wezen neoclassicistische vormen. In de borstwering van de orgelgaanderij zijn reeksen spitsbogen te zien. Onder de torens zijn afhangende spitsboogjes aangebracht en verder een zich sterk versmallende cul de lampe die eindigt in een geabstraheerd plantaardig element.\nHet meest spectaculair zijn de bekroningen van de torens. Als bovenblindering van de middentoren fungeren wimbergen met onderin uitgespaarde spitsboogjes. Deze wimbergen worden geflankeerd door pinakels die zijn versierd met korte takken. De wimbergen vormen de overgang naar de eerste geleding van een veelhoekige toren \u00e0 la cath\u00e9drale. Daarin treft men dezelfde vormen aan als bij de eigenlijke blindering, maar dan opengewerkt. De tweede geleding is iets smaller, maar vertoont dezelfde vormen. Het geheel wordt bekroond door een steile spits met spaarzaam aangebrachte hogels, en een forse kruisbloem. De bekroningen van de zijtorens hebben slechts \u00e9\u00e9n geleding, maar zijn verder identiek.\nDe ontwerper heeft hier met grote vrijmoedigheid gotische elementen naar zijn hand gezet en tot iets geheel eigens verwerkt. Deze torens passen geheel in de romantische kathedraal-fantasie\u00ebn die vooral in de eerste helft van de 19e eeuw in zwang waren. Opmerkelijk dat dergelijke visioenen hier nog leefden in 1880, toen de orthodoxe constructieve neogotiek van architecten als Cuypers en Tepe reeds diepe sporen had getrokken. Deze gotiekinterpretatie was in Nederland echter vooral een rooms-katholieke zaak, waar protestanten zich beduidend minder van aantrokken. Zo kon hier een uniek kunstwerk ontstaan.\nDe gebroeders Van Oeckelen leverden ook het tochtportaal onder het orgel, een bijna perfect voorbeeld van neoclassicistisch be\u00efnvloede neogotiek. Wie het heeft vervaardigd is niet bekend.",
  "Part11_042Tjamsweer": "Bij dit orgel grepen de gebroeders Van Oeckelen terug op een fronttype dat hun vader had toegepast in de Lutherse Kerk te Nieuwe Pekela en de Hervormde Kerk te Visvliet (1868 respectievelijk 1869, deel 1865-1872, 187-189, 253-255). Deze heeft het op zijn beurt weer ontleend aan het Freytag-orgel in Zuidhorn (1793, deel 1790-1818, 83-85).\nDe zonen hebben het model van hun vader niet letterlijk overgenomen. In Nieuwe Pekela en Visvliet is in het midden een vlak veld aangebracht, geflankeerd door gedeelde velden en ronde torens, die hoger zijn dan de middenpartij. In Tjamsweer is het vlakke middenveld vervangen door een driedelige partij, bestaande uit een ronde toren en twee ongedeelde velden. De vormgeving van deze middenpartij moet zijn ontleend aan de middenpartij van het orgel in Ruinerwold (1872) van vader Van Oeckelen (deel 1872-1878, 67-68).\nDe decoratie draagt een vrij uitgesproken Van Oeckelen-karakter. Aan de pijpvoeten in torens en velden vinden we S-ranken, en bij de schuin geplaatste tussenlijsten in de buitenvelden aan de onderzijde golfranken, aan de bovenzijde een langgerekt plantaardig element. Aan de pijpuiteinden in de torens hangen wat luchtiger voluutvormen. Aan de bovenzijde van de buitenvelden ziet men, in plaats van de vaak toegepaste gevlochten bladslingers, van de zijtorens afhangende S-ranken die draperie-achtig over de pijpvelden hangen. De vleugelstukken bestaan uit S-ranken, die hier, anders dan gebruikelijk, in zich het midden met C-voluutvormen verbreden en dan weer smaller worden.\nOp de middentoren een lier, op de zijstijlen van de middenpartij op een voetstuk geplaatste bollen, op de zijtorens opzetstukken, opgebouwd uit C-voluten.",
  "Part11_043UtrechtLuth": "Een voor J.F. Witte opvallend rijk en sierlijk front. Het is duidelijk verwant aan het in 1873 gebouwde instrument in de Oud-Katholieke Kerk in Hilversum (deel 1872-1878, 101-103), maar het is eleganter en rijker gedecoreerd.\nDe blinderingen zijn transparant, bijna metalig. In de benedenvelden bestaan zij uit gecompliceerde voluutvormen, waarin wij ook weer het nautilus-achtige motief herkennen dat in Voorburg opviel. Dit is overigens in iets minder uitgesproken vorm ook in Hilversum te vinden. Dezelfde vormen keren in de torens op kleinere schaal terug en zijn ook te vinden tussen de etages van de tussenvelden, waar zij zijn gegroepeerd in een liggende driehoek. De bovenvelden worden afgesloten door een naar de toren opklimmende S-voluut, omspeeld door transparant bladwerk. Ook dat komt in Hilversum voor, zij het minder doorzichtig. De torenkappen zijn voorzien van bladwerk. Dit is bij Witte ongebruikelijk. Een dergelijke decoratie doet eerder denken aan C.F.A. Naber, die dergelijke vormen een tijd lang bijna als handelsmerk gebruikte. Ook in de bovenste lijst van de kappen komt een dergelijke versiering voor. Op het eerste gezicht heeft het orgel ook verder iets Naber-achtigs. De vleugelstukken zijn bescheiden en bestaan uit een afhangende gevlochten bladstengel en een krul daaronder, te vergelijken met Voorburg.\nDe Lutherse Gemeente wenste in geen geval een 'modern' front, dat wil zeggen een geheel vlak front van het model dat de beide Witte's zo vaak maakten. Zij wilden eigenlijk dat het front van het nieuwe instrument in dezelfde geest zou worden gemaakt als dat van het oude orgel, dat was gebouwd in 1717 door Matthias Verhofstadt. In hoeverre dit geschied is, kan men nog nagaan, aangezien het oude orgel nog bestaat en zich thans in de Hervormde Kerk te IJsselmuiden bevindt (deel 1479-1725, 351-353). Tussen beide fronten bestaan nauwelijks overeenkomsten.\nNog een paar details. De onderkas is in haar zijgedeelten gedecoreerd met diagonaal geplaatst rasterwerk en in het midden met rijk snijwerk met voluutvormen en bladwerk. Daar is ook de Lutherse zwaan aangebracht, waarschijnlijk afkomstig van het vorige orgel. Op de middentoren een vaas, waarvan guirlandes afhangen naar de zijtorens. Op weg daarheen worden zij vastgehouden door beelden van bazuinblazende engelen. Guirlandes en engelen zijn afkomstig van het vorige instrument. Op het schot achter het orgel is een draperie aangebracht. Deze decoratie hoorde ook nog bij het vorige orgel",
  "Part11_044Vorstenbosch": "Het enige instrument van Adrianus Kuijte. De opbouw is eenvoudig: een ronde middentoren met zeven pijpen, vlakke gedeelde tussenvelden met horizontale tussenlijsten en ronde zijtorens met negen pijpen. De onderkas is niet ingesnoerd; zij is voorzien van drie openingen met traliewerk, de beide buitenste rondbogig, de middelste met een inzwenkende boogvorm. De decoratie is sierlijk en voornaam. Blinderingen aan de pijpvoeten ontbreken. De blinderingen in de torens bestaan in de hoeken uit S-voluten die naar het midden toe in kleiner bladwerk uitlopen. Onder de tussenlijsten in de velden is een naar buiten geopende C-voluut aangebracht, waaruit een zich naar het midden versmallende S-voluut voortkomt. De bovenvelden worden afgesloten door een smalle inzwenkende lijst, waaronder een eenmaal opgehaald draperie, waarvan de uiteinden over de pijpen afhangen. Deze draperie\u00ebn vertonen enige overeenkomst met die van Smits, zij het dat die meestal niet afhangen, en zeker niet over de pijpen. Boven de lijsten ziet men drie bloemen. De vleugelstukken bestaan uit een transparante S-rank in de vorm van een vioolsleutel, waaruit zich beneden nog twee ranken ontwikkelen. De drie vazen op de torens dateren van de restauratie van 1992-1994.",
  "Part11_045Westbeemster": "Een laat voorbeeld van de invloed van het rugpositief van het Utrechtse Domorgel uit 1831 (deel 1819-1840, 274-277). De opbouw is duidelijk daaraan verwant, maar de ontwerper geeft een geheel eigen uitwerking aan het concept. In beide gevallen ziet men in het midden een breed veld, geflankeerd door smalle tussenvelden en ronde torens, het geheel bekroond door een grote wimberg. In Utrecht wordt het middenveld in twee\u00ebn gedeeld door een slanke zuil en heeft het labiumverloop de vorm van een omgekeerde kettinglijn. In Westbeemster ontbreekt de middenzuil en is het labiumverloop precies omgekeerd. In Utrecht zwenkt de bovenlijst van het middenveld in, bij het orgel in Westbeemster is het spitsbogig. De tussenvelden in Utrecht zijn tweedelig, in Beemster ongedeeld. Ook de torens zijn enigszins verschillend: in Utrecht bevatten zij zeven pijpen, in Beemster vijf. Zij worden beide bekroond door spitsen.\nBelangrijk is vooral de verschillende behandeling van de bekronende wimberg. In Utrecht is deze doorluchtig en geplaatst tussen de beide torens. In Beemster is de opbouw iets gecompliceerder. De zijstijlen van het middenveld lopen uit in forse pinakels waartussen de door een kruisbloem bekroonde wimberg is geplaatst; deze wordt ook nog eens omvat door een rechthoekige omlijsting. Hij bevat een groot open rozet met wentelend traceerwerk en in de zwikken rozetten met vierpassen. Boven de zijvelden zijn schuine met snijwerk versierde panelen aangebracht, met hogels op hun bovenlijsten. Deze bovenlijsten lopen met een lichte knik door in de bovenlijsten van de wimberg boven het middenveld. Het totale effect van de bekroning is dus toch dat van een grote wimberg tussen de torens, vergelijkbaar met Utrecht. Fraai is nog het gecompliceerde vegetatieve rankwerk aan de pijpuiteinden in het middenveld.",
  "Part11_046Westernijkerk": "Voor het front van hun eerste orgel heeft de firma Bakker & Timmenga zich duidelijk laten inspireren door het standaardfronttype van het huis Adema, zoals dat onder meer was toegepast in de Hervormde Kerk te Valkkoog (1871, deel 1865-1872, 359-361) en de Doopsgezinde Kerk te Grouw (1872, deel 1872-1878, 50-52): drie ronde torens en gedeelde vlakke tussenvelden. De benedenvelden zijn rondbogig, de bovenvelden vallen op door hun geringe hoogte, wat \u00e9\u00e9n van de belangrijkste karakteristieken is van het genoemde Adema-model. Toch is hier het bovenveld iets verticaler van werking dan in bijvoorbeeld Grouw, doordat de bovenlijst een steilere helling vertoont. Ook het daarmee contrasterende labiumverloop draagt hieraan bij. Een ander verschil is de aanwezigheid van een ingezwenkte bovenlijst als afsluiting, een element dat bij de Adema's ontbreekt. Waarschijnlijk is dit een ontlening aan Van Dam of Hardorff. Nog een ander verschil met de Adema's: de toepassing van verhoogde frontstokken bij de tussenvelden.\nDe decoratie is fors en hier en daar wat grof. Aan de pijpvoeten in de middentoren ziet men in de hoeken op hun rug liggende C-voluten, met een bladtakje erin aangebracht. Uit deze voluten loopt naar het midden toe een tweede voluut, zodat het effect van een S-voluut ontstaat. Beneden in de zijtorens ziet men dezelfde figuur, maar niet zo duidelijk in twee componenten gedeeld. Deze tendens wordt nog sterker in de bovenblinderingen in de torens, waar men echte S-voluten ziet met bladwerk in de openingen. Twee met hun opening naar beneden geplaatste C-voluten zijn het dominerende element aan de pijpvoeten in de benedenvelden. Naar het midden toe ontstaan hieruit twee kleine voluutjes die als trait-d'union fungeren. Vergelijkbare elementen zijn te zien in de bogen. Ook in de bovenvelden ziet men verschillende voluutcombinaties. De vleugelstukken bestaan uit forse S-ranken met bladwerk. Op de torens uit voluut-elementen samengestelde opzetstukken, de middelste bekroond door een lier.",
  "Part11_047Aalsmeer": "Een voorbeeld van een neogotisch front met drie velden met wimbergen. Betrekkelijk ongebruikelijk zijn de smalle panelen tussen de velden, die hun elk een vrij grote zelfstandigheid verschaffen. Verder steekt het middenveld iets verder naar voren dan de rest van het front; een schuin geplaatst paneel met vierpassen vormt daar de overgang naar de klaviatuur. De onderkas is opvallend hoog. In hoeverre de thans aanwezige zijpanelen deel uitmaken van het oorspronkelijke concept, staat niet vast.\nDe decoratie is sober, maar verzorgd. De drie wimbergen worden geflankeerd door slanke eenvoudige pinakels; als bekroning hebben zij eveneens een pinakel, maar dan van een ander model. De wimbergen zelf zijn versierd met rozetten en eenvoudig plantaardig snijwerk. In de onderkas zijn vierpassen aangebracht en verder enig zaagwerk in plantaardige vormen.",
  "Part11_048Loenen": "Het vlakke front van dit orgel kan men opvatten als een neoromaanse versie van het door de gebroeders Gradussen verscheidene keren toegepaste vijfdelige neogotische front van het model Haren (1875, deel 1872-1878, 196-197), Megen (1879) en Alem (1880).\nHet omvat een breed torenachtig middenveld, ongedeelde tussenvelden met verhoogde frontstokken, en torenachtige zijvelden. Het middenveld en de zijvelden worden omraamd door halfzuilen die van toten voorziene rondbogen dragen. Boven het middenveld is een koepelvormige bekroning aangebracht, bekroond door een rond paviljoen en voorzien van een kantelenrand met vierkante hoektorens. De zijvelden worden bekroond door romaniserende wimbergen met driepas en hogels. Boven de eveneens rondbogige tussenvelden is een driedelig rondboogfries te zien. De velden worden uiteindelijk afgesloten door een schuine bovenlijst met hogels; in de zwikken zijn twee driehoekjes en een driepas aangebracht. De onderkas, die van de bovenkas wordt gescheiden door een rondboogfries, is voorzien van geschilderde voorstellingen: in het midden de heiligen Bernulphus en Gregorius, geflankeerd door banderollen met psalmteksten en door Caecilia en David. Het is interessant om hier de patroon van het in 1869 opgerichte Sint-Bernulphusgilde, een vereniging ter bevordering van de kerkelijke kunst, te zien in combinatie met de patronen van de gewijde muziek.",
  "Part11_049Loenenaande": "Een wat eigenaardig en ook enigszins onlogisch opgebouwd front met zijn ingezwenkte bovenlijsten die hun tegenhanger ontmoeten in de scheidingslijst tussen de velden. Ingezwenkte lijsten zijn in de 18e-eeuwse Engelse orgelbouw wel vaker te vinden, maar in vrijwel alle gevallen vertoont de bovenlijst een, vanaf de toren gezien benedenwaartse curve, terwijl orgels die iets dergelijks vertonen in alle bekende gevallen ongedeelde velden hebben. Een lijnenspel zoals hier was te vinden bij het verdwenen Rugpositief van het door Renatus Harris in 1677 gebouwde orgel voor de kerk van Holy Sepulchre without Newgate in Londen (Afbeelding). Dit Rugwerk had zijtorens en brede ongedeelde velden, waarvan de blinderingen die de naar het midden oplopende labia volgden, een driehoekig model hadden. Het is denkbaar dat de ontwerper van het front in Loenen het Rugwerk uit genoemde Londense kerk als uitgangspunt heeft genomen, waarbij hij de zijtorens wegliet en de velden deelde. In plaats van de torens zijn brede panelen aangebracht die in overeenstemming met de tweedeling van de tussenvelden ook zijn gedeeld. Het benedendeel is vrijwel onversierd; het bovendeel is voorzien van golfranken, vormen die in de bovenblinderingen van de velden en in die van de toren terugkeren. De wat vrij opgevatte vorm en de plastische, enigszins 17e-eeuws aandoende vormen geven aanleiding tot een datering op omstreeks 1880.",
  "Part11_050Oudewater": "Een huisorgel met een eenvoudige blokvormige kas. Het is enigszins verwant aan het Leichel-huisorgel in de Hervormde Kerk te Leur uit ca 1875 (deel 1872-1878, 241-242). Het vertoont daarmee toch ook belangrijke verschillen. Het belangrijkste onderscheid is dat het orgel in Oudewater is voorzien van een schijnfront met houten pijpen dat door twee deuren kan worden afgesloten. Dit front omvat twee boogvelden met toten, waarin de pijpen met een horizontaal labiumverloop zijn opgesteld. De bogen rusten op eenvoudige pilasters. In de zwikken een vleermuismotief. De kas wordt afgesloten door een uitspringende kroonlijst waarboven een opvallend zware attiek.",
  "Part11_051Soest": "Een eenvoudig, typisch Engels front, waarbij de open pijpopstelling optisch alleen door enig stijl- en regelwerk wordt bijeengehouden. De frontpijpen hebben een horizontaal labiumverloop. Tegen het front twee regels met gekanteelde bovenlijsten: de onderste is voorzien van opengewerkte driepassen, de bovenste van opengewerkte rozetten. De zijschotten bezitten aan de voorzijde ter hoogte van de frontpijpen twee uitkragingen, waartussen een zuiltje is geplaatst. De bovenzijde van de zijschotten is afgedekt met een ezelsrug, bezet met knoppen.",
  "Part11_052UtrechtHieronimus": "Een later voorbeeld van het type Wegdam (1874, deel 1872-1878, 33 afb. 24). De opbouw is vrijwel identiek aan die van het prototype: een smal torenachtig middenveld, tussenvelden met driehoekig onderpaneel en een bovenafsluiting in de vorm van een halve boog, en vlakke torenachtige zijvelden. Het voornaamste verschil met het origineel is de aanwezigheid van twee in 1895 toegevoegde smalle zijpanelen met gesneden spitsboogmotief. De decoratie is vrij sober en, vergeleken met de oudere orgelfronten van dit type, tamelijk eenvormig. De bogen en halfbogen zijn alle voorzien van hetzelfde model toten. In de driehoekige panelen onder de tussenvelden de gebruikelijke spreukbanden, hier zonder tekst, en verder tootlijsten boven de tussenvelden en uit kielboogelementen samengestelde bekroningen op midden- en zijvelden. Alleen de decoratie in de boogzwikken in het middenveld is iets rijker en vertoont rozetten en rankwerk.",
  "Part11_053Vlissingen": "Een wat moeilijk te plaatsen front. Het vertoont een ronde middentoren met vijf pijpen, hoger aanzettende ongedeelde tussenvelden met horizontale bovenlijsten en nog hoger aanzettende zijtorens met slechts drie pijpen. De Zuid-Nederlandse inslag is duidelijk.\nDe decoratie is sober. Blinderingen aan de pijpvoeten ontbreken. Boven in de torens zijn eenvoudige bebladerde voluten te zien. Aan de pijpuiteinden in de velden zijn gekoppelde S-voluten aangebracht. Opmerkelijk zijn de guirlandes tussen de middentoren de zijtorens, die over de stijlen van de drie torens afhangen. De vleugelstukken bestaan uit een luchtige S-rank, waarin een zich vertakkende C-voluut is opgenomen.",
  "Part11_054AmsterdamAugustinus": "Als modern ondernemer standaardiseerde Cavaill\u00e9-Coll zijn productie, zo ook voor het ontwerpen voor orgelkassen. Dit deed hij vooral bij kleinere orgels, die men uit een catalogus kon uitzoeken. Op het eerste gezicht lijkt het orgel in de Nieuw Vredenburg op \u00e9\u00e9n van deze standaardmodellen, dat vooral voor koororgels werd gebruikt; zie het orgel van de Waalse kerk in Den Haag (1885). Bij nadere beschouwing blijkt het front toch aanzienlijk van dit model af te wijken. Wij zien een lage middentoren met vijf pijpen en twee hogere zijtorens, eveneens met vijf pijpen. Merkwaardig zijn de dubbele tussenvelden, door brede stijlen gescheiden. Zij hebben verhoogde pijpstokken. Hun labia lopen in een schuine lijn naar de scheidende stijl op. Het blinderingssnijwerk geeft een tegengestelde beweging te zien. Dergelijke dubbele velden zijn bij Cavaill\u00e9-Coll niet zeer gebruikelijk.\nDe decoratie vertoont tamelijk vlezige, voornamelijk plantaardige vormen. Blinderingen aan de pijpvoeten ontbreken. In de lijsten onder de velden is een palmettenfries aangebracht. Vergelijkbare vormen ziet men ook in de torens, waar zij worden geflankeerd door S-voluten. Bebladerde S-voluten met een bloemmotief ziet men in de tussenvelden. Boven de pijpvelden is een fries aangebracht met open rondingen, afgewisseld met gestileerd bladwerk. Daarboven bevindt zich een balustrade. De torens worden bekroond door een palmet van een andere vorm dan onder de velden en in de torens, geflankeerd door S-krullen. Bij de middentoren ziet men daar nog een kruis. Het vormenrepertoire is in hoofdzaak neoclassicistisch, maar de vlezige vormen wijzen op de vrij late tijd van ontstaan.",
  "Part11_055Dedemsvaart": "Een hoogst merkwaardig front, geplaatst voor een tamelijk diepe orgelkas, waarin het werk dwars op het front is geplaatst. Het front, dat weinig verband heeft met de aanzienlijk smallere orgelkas, is ontworpen door de beeldhouwer F.W. Mengelberg, maar wijkt aanzienlijk van diens gebruikelijke fronten af. Men kan het opvatten als een versie van het type Wegdam (1874, deel 1872-1878, 33, afb. 24), waarbij de middentoren/-veld is weggelaten, maar tegelijkertijd is het een vroeg voorbeeld van een open front. De vier velden worden gescheiden door stijlen die eindigen in pinakels, terwijl het pijpwerk verder bijeen wordt gehouden door traceerwerk. Met name de pijpen in de zijvelden steken daar ver boven uit.\nDe stijlen vertonen halverwege en bij de overgang naar de pinakels een soort ezelsruggen. In de zijvelden ziet men een kielboog, bekroond door een kruisbloem, die het bovendeel van de middelste pijp, die is geciseleerd, aan het oog onttrekt. Zoals bij de fronten van het model Wegdam, zijn de zijvelden voorzien van verhoogde frontstokken; de panelen daaronder zijn versierd met traceerwerk. De middenvelden worden aan de onderzijde afgesloten door de gebruikelijke driehoekige panelen met tekstbanden, hier zonder inscripties, en aan de bovenzijde door de bij Mengelberg/Maarschalkerweerd veel voorkomende halve bogen, met rijke toten. Interessant is dat boven deze bogen een omgekeerde kielboog is aangebracht die gedeeltelijk in de reeds genoemde halve bogen is ge\u00efntegreerd.\nEnige jaren later zal Maarschalkerweerd in Hoorn het idee van een open front nogmaals toepassen.\n\nOrgelnummer 296",
  "Part11_056Driebergen": "Een vertegenwoordiger van het standaardfront van Pieter Flaes, dat teruggaat op het front van het in 1855 gebouwde orgel in de Doopsgezinde Kerk te Wormerveer (deel 1850-1858, 268-270). Ook hier drie ronde torens, elk met zeven pijpen, waarvan de middelste hoger aanzet dan de beide andere, en vlakke ongedeelde tussenvelden met rechte bovenlijsten als afsluiting. De decoratie van Wormerveer vindt men hier voor een gedeelte terug. Een typerend element wordt gevormd door de grote, snijwerk omvattende voluten tussen de torens. Ook de voluten aan de pijpvoeten in de velden, hebben in Wormerveer hun equivalent. De overige blinderingen bestaan uit golfranken die in het midden samenkomen bij een ?? Op de torenkappen de gebruikelijke strikmotieven. Op de bovenlijsten van de velden een gestileerd plantaardig ornament, ongeveer gelijk aan dat te Wormerveer. De consoles onder de torens vertonen eenvoudige omkrullende bladvormen. Het orgel bezit thans geen bekroningen. Het is aan te nemen dat zij er oorspronkelijk wel zijn geweest.",
  "Part11_057IJlst": "Dit orgelfront is bijna een tweelingbroer van de eersteling van deze orgelmakers in Westernijkerk uit 1880. Ook in IJlst dus een ontlening aan het bekende Adema-fronttype van onder meer de Doopsgezinde Kerk te Grouw (1872, deel 1872-1878, 50-52): drie torens en vlakke velden, beneden rondbogig en boven met hetzelfde iets 'gecorrigeerde' Adema-karakter. Anders dan bij de Adema\u2019s zien wij in IJlst verhoogde frontstokken in de benedenvelden.\nOok de decoratie is vrijwel gelijk aan die bij opus 1, diverse combinaties van voluutvormen met de C-voluut als 'kiemcel'. De opzetstukken vertonen in hoofdzaak dezelfde vormen; ook hier in het middenstuk een lier als bekroning.",
  "Part11_058LageVuursche": "Het front van dit orgel van de gebroeders Van Oeckelen is een variant op het front van het in 1879 gebouwde orgel in Den Andel, dat op zijn beurt weer was gebaseerd op een model van Petrus van Oeckelen, door hem toegepast in Burum en Noordlaren (1876, deel 1872-1878, 261-262 en 291-292). Een zevendelige opbouw met ronde middentoren, geflankeerd door torenvelden met twee pijpen, schuin naar achteren geplaatste enigszins geholde gedeelde tussenvelden met brede schuin geplaatste tussenlijsten, en ronde zijtorens. Een belangrijk verschil met Den Andel is dat hier de middentoren is voorzien van een verhoogde frontstok met cannelures, iets dat de gebroeders voor het eerst toepasten in Hardegarijp (1879).\nBij de verplaatsing naar de westkant in 1938 werd de verhoogde frontstok van de middentoren verwijderd; de oorspronkelijke toestand werd bij de restauratie van 2004 hersteld.\nDe decoratie is sober maar sierlijk en bestaat voor een belangrijk deel uit S-ranken. Boven in de middentoren ziet men hoe twee S-ranken aan een abstract middendeel zijn vastgehaakt. Boven in de middentorens zijn de S-ranken met C-voluten verrijkt. Ook de tussenlijsten in de buitenvelden worden door S-ranken omraamd. Aardig is de opengewerkte rank die de bovenetage van deze velden afsluit. De benedenblinderingen van de zijtorens dateren van de restauratie. De vleugelstukken werden bij de restauratie aan de hand van oude foto's gereconstrueerd: een transparante S-rank die met C-voluten is verrijkt.\nOp de middentoren een zuilschacht met cannelures die vermoedelijk, afgaande op de situatie bij het vergelijkbare orgel in Veessen (1882), wel een lier gedragen zal hebben. Op de zijtorens bevonden zich beeldjes van het model dat ook in Olst en Veessen is gebruikt: twee knaapjes, de ene met een gesloten boek, de bijbel, de ander met een psalmboek. Deze beeldjes zijn spoorloos verdwenen.",
  "Part11_059Raamsdonk": "Kort na 1880 ontwikkelde het huis Van Dam een nieuw frontontwerp voor kleinere orgels. Een van de eerste toepassingen ervan is te vinden in de Hervormde Kerk te Raamsdonk. Het front is vijfdelig en omvat drie ronde torens en vlakke boogvormige tussenvelden met verhoogde frontstokken en horizontale bovenlijsten. Dit model kon in uiteenlopende maatvoering worden uitgevoerd, maar hoofdvorm en decoratie bleven in grote lijnen gelijk.\nDe versie in Raamsdonk is tamelijk slank. Onder de verhoogde pijpstokken in de velden zijn drie vierkante panelen aangebracht. De benedenblinderingen in de velden bestaan uit brede S-ranken. Aan de pijpvoeten in de torens zijn verschillende combinaties van voluutvormen te zien. Boven in de torens zijn vergelijkbare vormen aan te treffen, maar iets rijker. De boogvelden hebben aan de pijpuiteinden reeksen bebladerde C-voluten; de bogen zelf zijn voorzien van smalle inkassingen. Boven de afsluitingslijsten is een naar boven geopende C-voluut geplaatst met in de zwikken ruitwerk \u00e0 la Lodewijk XIV. Dit zelfde ruitwerk vindt men ook in de vleugelstukken, die bij vrijwel alle orgels van dit model ongeveer hetzelfde zijn: een S-rank met knik, waaronder het genoemde ruitwerk en beneden een krul waaronder ook weer ruitwerk. Op de toren uit voluutvormen samengestelde opzetstukken. In opzetstuk op middentoren symbolen geloof, hoop en liefde.",
  "Part11_060Raamsdonksveer": "Het front van dit orgel is bijna gelijk aan dat van het instrument in de Doopsgezinde Kerk te Nieuwe Niedorp uit 1879, dat terugging op het helaas verdwenen eerste neogotische front van het huis Van Dam, dat van de voormalige Hervormde Kerk te Oudkarspel uit 1866 (deel 1872-1878, 29).\nHet bevat een driedelige middenpartij, bestaande uit een vlak ongedeeld veld, geflankeerd door smalle schuin geplaatste en gedeelde velden en twee vlakke zijvelden.\nDe decoratie is vrijwel identiek aan die in Nieuwe Niedorp. Ook hier zijn onder de pijpvelden rozetten met staande en liggende vierpassen aangebracht. Tussen de etages van de velden van het middendeel is ook hier een opengewerkt paneel te zien met diagonalen, versierd met toten. De bogen in de drie brede velden zijn voorzien van een rijke tootdecoratie, maar hebben in de zwikken nog een driepas en een visblaas, elementen die in Nieuwe Niedorp ontbreken. De pinakels, het opzetstuk boven de middenpartij en de vleugelstukken zijn bij beide orgels echter vrijwel identiek.",
  "Part11_061Scherpenzeel": "Een voorbeeld van het model Raamsdonk, dat door het huis Van Dam kort na 1880 werd ontwikkeld. Ook hier drie ronde torens en horizontaal afgesloten boogvelden. Opvallend zijn hier de hoge torenbasementen. De decoratie is duidelijk be\u00efnvloed door de stijl Lodewijk XIV. Aan de pijpvoeten in de velden de bij dit frontmodel gebruikelijke S-ranken. Onder in de torens combinaties van C-voluten, die in de middentoren het omgekeerde van de decoratie in de zijtorens. Aan de pijpuiteinden in de bogen weer de reeks bebladerde C-voluten. De bogen zelf met inkassingen en in de zwikken eenvoudig rankwerk. Boven de velden de bij dit fronttype gebruikelijke naar boven geopende C-voluut, waaronder ruitwerk. De blinderingen bovenin de torens zijn ook weer samengesteld uit voluutvormen. De vleugelstukken zijn betrekkelijk kort: een S-rank met knik, waarbij ruitwerk is aangebracht, die uitloopt in een krul waaronder ook weer ruitwerk is te zien. Op de torens opzetstukken, opgebouwd uit gekoppelde C-voluten die cartouches vormen.",
  "Part11_062Tubbergen": "Een zeer uitgesproken vertegenwoordiger van het Maarschalkerweerd-type Wegdam uit 1874 (deel 1872-1878, 33, afb. 24). De opbouw is bij beide orgels vrijwel identiek. Een vlak torenachtig middenveld, twee lagere vlakke tussenvelden met horizontale bovenlijsten en aan de pijpvoeten driehoekige panelen, dit alles geflankeerd door vlakke torenachtige zijvelden. Deze laatste hebben iets verhoogde pijpstokken. De decoratie is vrij sober. Bij middenveld en zijvelden worden de pijpvelden afgesloten door een spitsboog met toten. Deze vormen herhalen zich bij de halve tootbogen die de tussenvelden aan de bovenzijde afsluiten. Erboven is een opengewerkte lijst met gedrukte vierpassen aangebracht, wellicht in plaats van de tootlijsten in Wegdam. Op de driehoekige panelen onder de velden zijn alleen spreukbanden aangebracht met daarop het jaar van de plaatsing en de naam van de schenker. Op middenveld en zijvelden ontbreken bekroningen. De iets ingesnoerde onderkas is voorzien van briefpanelen.",
  "Part11_063Vlierden": "Dit orgel, door zijn ongelukkige opstelling achter een toog bijna niet zichtbaar, is vermoedelijk het enige van Smits II met een neobarok front, waarschijnlijk in aansluiting op de bouwtrant der kerk. De opbouw is eenvoudig: drie ronde torens en vlakke ongedeelde tussenvelden met verhoogde pijpstokken en horizontale bovenlijsten. Dit laatste ziet men ook bij de vergelijkbare fronten van Smits I, zoals bijvoorbeeld in Druten (1842, deel 1840-1849, 102-104), Winssen (1844, deel 1840-1949, 218-220) en Den Dungen (1867, deel 1865-1872, 107-110), maar daar is alles wel veel eleganter. Het labiumverloop in de velden is hier volkomen horizontaal, wat een strakkere indruk maakt.\nDe decoratie is vrij terughoudend. Blinderingen aan de pijpvoeten ontbreken, zoals meestal bij de Smitsen. Als bovenblinderingen in de velden doet alleen een gesloten boogvormig paneel dienst. In de middentoren ziet men vlezig bladwerk, gedeeltelijk in voluutvorm. De voluutvorm is duidelijker zichtbaar in de zijtorens. De bekroningen boven de velden bestaan uit S-ranken. Onder de verhoogde pijpstokken in de velden is een gestileerd gebogen rank aangebracht, die met een bladtop omhoog gaat naar de middentoren. Eronder in de onderkas ziet men een vergelijkbaar motief, iets eenvoudiger en spiegelbeeldig. Fraai zijn de consoles onder de torens die bestaan uit drie gekoppelde S-voluten, onderling verbonden door slingers. De vleugelstukken zijn panelen waarin verscheidene blaasinstrumenten zijn uitgesneden, waaronder een ventieltrompet. Beide vleugelstukken zijn identiek. Het aanbrengen van muziekinstrumenten in vleugelstukken was in 1884 niet meer zo heel gebruikelijk.\nFraai is de balustrade met haar liervormige opengewerkte balusters met daarin een palmet; in het midden een gesneden wapen van de familie De Mourissens.\nVergeleken met de orgelfronten van Smits I is het uiterlijk van dit orgel vrij sober en in het snijwerk hier en daar wat grof. Toch mag het gezien worden en men kan alleen maar hopen dat het nog eens uit zijn schuilhoek te voorschijn zal komen tot genoegen van oog en oor.",
  "Part11_064Zuid-Scharwoude": "[bij details, foto AL]\nEen voorbeeld van het fronttype dat de Van Dams voor het eerst toepasten in Mantgum (1879). Ook hier een door enige kunstgrepen verzelfstandigd onderpositief. Dit orgel is echter wat gedrongener, waardoor de werking toch anders is. Men kan dat goed zien aan de afsluitende lijst van de bovenste tussenvelden, die wel dezelfde opbouw heeft als in Mantgum, maar veel korter is. Ook de waarschijnlijk wel oorspronkelijke witte kleur draagt daaraan bij.\nHet snijwerk is blijkens een opschrift achter op de het opzetstuk van de middentoren afkomstig van H.F. Born, beeldhouwer te Leeuwarden. Het vertoont opvallende overeenkomsten met dat van Mantgum, zodat ook dat aan hem kan worden toegeschreven. Veel snijwerk van Van Dam-orgels uit deze tijd zal van hem afkomstig zijn.\nOok hier is de C-voluut het overheersende element in de decoratie, in combinatie met plantenmotieven en bloemen. De voluten zijn hier slanker en langgerekter, waardoor hun plaatsing in het geheel ook iets anders kan zijn. Verder is de vegetatieve decoratie wat minder uitbundig. In Mantgum ziet men in het midden van de blinderingen veel cartouches. In Zuid-Scharwoude zijn die minder in getal. Opvallend zijn ook de verschillen in de cartouches onder de torens. In Mantgum ziet men daar een schelpmotief, in Scharwoude is dat eerder als wigvormig te omschrijven. De stilering van het schelpmotief die in Beers was te ontwaren, heeft hier tot een geheel andere vorm geleid. De vleugelstukken zijn duidelijk verwant: een combinatie van C-voluten; alleen hier zijn het er door geringere hoogte van de kas slechts twee. De bloem in de krul van de onderste voluut heeft dezelfde vorm als de bloem in de tweede voluut in Mantgum, maar zij is omgedraaid.\nVerder is het ruitwerk dat in Mantgum naast de onderste voluut tegen de orgelkas is geplaatst, hier onder de laatste voluut, op de borstwering terecht gekomen.\nIn Mantgum wordt het orgel bekroond door drie beelden, in de Kooger Kerk zijn opzetstukken aangebracht. Op de middentoren is dit samengesteld uit voluutvormen en plantaardige elementen; in het midden ziet men, zoals bij meer Van Dam-orgels uit deze tijd, de symbolen van Geloof, Hoop en Liefde. Op de zijtorens opzetstukken waarbij een liervormig schild met ruitmotief wordt geflankeerd door C-voluten.\nTwee nauw verwante orgels, met snijwerk van dezelfde hand en toch zo verschillend.",
  "Part11_065Zwaag": "Hier is het tweetoren schema, model Oudwoude uit 1856 (deel 1850-1858, 303-304) bij wijze van uitzondering toegepast bij een tweeklaviers orgel met bovenwerk. Daaraan dankt het dan ook een vrij grote rijzigheid. Voor het overige zien wij de gebruikelijke opbouw: een breed ongedeeld hol middenveld, twee ronde torens en twee ongedeelde holle zijvelden. De velden zijn voorzien van verhoogde frontstokken. Onder de velden de bij dit fronttype vaak gebruikte diamantkoppen.\nDe verdere decoratie is ontleend aan de Lodewijk XIV-stijl en typerend voor het werk van het huis Van Dam in deze tijd. Overheersend motief is de voluut, zowel in de C- als in de S-variant, gelardeerd met ranken en bloemen. Zoals steeds bij dit frontmodel, wordt het middenveld afgesloten door twee gekoppelde, naar beneden geopende C-voluten, waaruit naar de zijtorens toe een kleinere voluut opspringt. Alles rijk gedecoreerd met rankwerk. Midden boven het veld een lier met S-vormige armen. De vleugelstukken met hun twee door een knik (Spange) gescheiden C-voluten, zijn vrijwel identiek aan die van het ongeveer gelijktijdig orgel in Zuid-Scharwoude. Dat geldt ook voor de consoles onder de torens met hun wigvormige decoratie. Ook de opzetstukken op de torens met hun liervormige schild met ruitmotief, geflankeerd door C-voluten hebben in Zuid-Scharwoude hun equivalent en wel op de zijtorens.",
  "Part11_066Aarlanderveen": "[Bij details, A.L.]\nIn 1871 bouwde Maarschalkerweerd voor de R.K. St-Janskerk te Wijk bij Duurstede een orgel waarvan het front was ge\u00efnspireerd op dat van het vroeg 17e-eeuwse orgel in de Grote Kerk in dezelfde plaats. Van een letterlijke navolging was geen sprake. In de eerste plaats nam Maarschalkerweerd alleen het oorspronkelijke front van het 17e-eeuwse orgel als uitgangspunt; de later toegevoegde zijtorens nam hij niet over. Anderzijds breidde hij het front uit met tweedelige bolle zijvelden. Ook bij de ornamentiek ging Maarschalkerweerd eigen wegen, al waren er wel enige ontleningen aan het oudere instrument te bespeuren, met name de bekronende koepeltjes. Dit orgel is helaas verloren gegaan, maar de ontwerptekening is bewaard gebleven (deel 1872-1878, 35).\nIn 1882 bouwde Maarschalkerweerd een nieuw orgel voor de toenmalige R.K. Kerk in Aarlanderveen, waarbij hij zijn front voor Wijk bij Duurstede met enige wijzigingen herhaalde. Het voornaamste verschil met het eerste orgel is dat de bolle zijvelden achterwege zijn gebleven. Verder is de opbouw gelijk: een ronde middentoren van zeven pijpen, vlakke tweedelige tussenvelden met naar buiten schuin aflopende tussenlijsten en spitse zijtorens. Het labiumverloop is bij beide orgels gelijk.\nOok in de decoratie zijn overeenkomsten tussen beide orgels waar te nemen. Thans ontbreken blinderingen aan de pijpvoeten in de zijtorens. Bij de middentoren en in de velden vindt men daar golfranken. Iets dergelijks was ook in Wijk bij Duurstede te zien. Golfranken, maar dan rijker, zijn ook te zien in de tussenlijsten in de velden, ook dat ongeveer als in Wijk bij Duurstede. Fraai is het snijwerk dat de velden aan de bovenzijde afsluit; ook daar golfranken, waaruit een vogelachtig dier voortkomt. Vergelijkbare vormen ziet men ook in de middentoren, waar de vogelkoppen weer anders zijn, en in de zijtorens waar de fauna weer andere vormen vertoont. Deze menagerie had haar equivalent in Maarschalkerweerds instrument in Wijk bij Duurstede. Het orgel in de Grote Kerk in dezelfde stad heeft op die plaats dergelijke figuren niet. In de bovenblinderingen van de torens ziet men daar menselijke gezichten, terwijl op de bovenlijsten van de tussenvelden musicerende wildemannen plaats hebben genomen.\nDe torenkappen in de R.K. Kerk in Wijk bij Duurstede waren voorzien van modillons; in Aarlanderveen zijn dit tandlijsten geworden. Wat voor bekroningen het orgel oorspronkelijk op de torens heeft gehad, is niet duidelijk. De grove Franse lelies op de middentoren zullen wel een latere toevoeging zijn. De beelden op de torens zijn afkomstig van een buiten gebruik gestelde kerststal.",
  "Part11_067Alblasserdam": "Een orgel van Roelf Meijer, vrij ver van zijn normale werkgebied, met een voor zijn werkwijze typerend front, dat hij voor het eerst toepaste in 1868 bij het orgel in de Hervormde Kerk te Schildwolde (deel 1865-1872, 198-199). Een vijfdelige opbouw met drie ronde torens en vlakke gedeelde tussenvelden met een parallel naar buiten oplopende labiumlijn.\nDe decoratie vertoont de voor Meijer typerende kenmerken. Opvallend zijn vooral de benedenblinderingen bij de torens, met hun merkwaardige rechthoekige, aan de bovenzijde gebogen elementen, met in het midden en op de hoeken bladelementen. Onder de gebogen benedenlijsten twee gekoppelde S-voluten. Deze decoratie komt bij vrijwel alle Meijer-orgels van dit type voor. De blinderingen boven in de torens bestaan uit twee gekoppelde C-voluten met een cartouche-achtig element in het midden. In de tussenvelden zijn S-ranken aangebracht. De bovenvelden worden afgesloten door een brede inzwenkende lijst, afgebiesd door S-ranken.\nFraai zijn de gereconstrueerde vleugelstukken. Een transparante krul loopt uit in een bloemenkelk, waaruit een C-voluut voortkomt met onder meer een druiventros. De nieuwe bekroningen zijn opmerkelijk. Op de linker zijtoren een lier en op de rechter zijtoren een luit. Op de middentoren een extatisch de handen opheffende engel met in de rechterhand een wel zeer lange bazuin, ontworpen en gemaakt door G. Prins.",
  "Part11_068Cornjum": "Een brede variant van het model Raamsdonk (1881) met drie ronde torens en boogvormige tussenvelden met horizontale bovenlijsten en verhoogde frontstokken. Daaronder drie rechthoekige panelen.\nDe decoratie vertoont overeenkomsten met de andere orgels van dit model, al zijn er verschillen. Aan de pijpvoeten in de boogvelden zijn S-ranken te zien. Onder in de torens S-ranken, waarin C-voluten zijn opgenomen. Anders dan in bijvoorbeeld Scherpenzeel (1881) zijn deze blinderingen bij de drie torens ongeveer gelijk, dus van omkeringen, zoals bij laatstgenoemd orgel, is geen sprake. De bovenblinderingen in de velden bestaan ook hier uit reeksen bebladerde C-voluten. De bovenblinderingen in de torens zijn in hoofdzaak gelijk: in de hoeken C-voluten, waaruit zich rankwerk ontwikkelt dat in het midden bij een abstract element samenkomt. De bogen en bekroningen van de velden hebben de gebruikelijke vormen. Ook de vleugelstukken zijn van een veel toegepast type: een S-rank met knik en krul waarin ruitwerk is verwerkt. Op de zijtorens opzetstukken, samengesteld door twee met de openingen tegen elkaar geplaatste C-voluten. Op de middentoren vormen twee met de opening naar buiten gekeerde C-voluten het opzetstuk. Daartussen ziet men een kruis, een anker en bovenin een hart: geloof, hoop en liefde.",
  "Part11_069Diever": "Dit orgel heeft een eenvoudig vijfdelig front, bestaande uit een ronde middentoren, vlakke gedeelde tussenvelden met schuin naar buiten aflopende tussenlijsten en tegengesteld labiumverloop, en ronde zijtorens.\nDe gebroeders Van Oeckelen hebben voor dit instrument delen van het in 1845 door hun vader gebouwde orgel in de Hervormde Kerk in Tjamsweer gebruikt, dat zij bij de bouw van een nieuw instrument in 1880 hadden ingenomen. Petrus van Oeckelen had op zijn beurt weer gebruik gemaakt van onderdelen van J.W. Timpe.\nHet front moet door de gebroeders Van Oeckelen in 1882 nieuw zijn gemaakt. Het vertoont enige voor hen karakteristieke elementen, zoals met name de verhoogde frontstok met cannelures in de middentoren. De bladtakjes in de benedenvelden en de langgerekte plantaardige motieven bij de tussenlijsten in de velden zijn eveneens typisch voor hun werk. De van de middentoren afhangende slingers boven de tussenvelden zouden ook nog uit hun koker kunnen komen, evenals de vleugelstukken met hun combinatie van S- en C-voluten. De benedenblinderingen in de middentoren vertonen bladtakken, die in het midden door linten bijeen worden gehouden. In de aangrenzende velden ook weer bebladerde takken en in de zijtorens bladmotieven met twee bloemachtige elementen in het midden. Ook dat is in de stijl van de gebroeders.\nDe draperie\u00ebn boven in de torens zijn vrijwel zeker niet van hen afkomstig. Deze passen zeer goed bij de stijl van het vroege werk van Petrus van Oeckelen. Waarschijnlijk hebben wij daar nog met overblijfselen van het oude orgel uit Tjamsweer te maken. Op de middentoren een zuilschacht met cannelures, waarop een lier, waarschijnlijk wel weer van de gebroeders. Op de zijtorens vlampotten; misschien zijn die nog uit Tjamsweer afkomstig.",
  "Part11_070DongenLaurentius": "Dit orgel is afkomstig uit het voormalige Dominicanenklooster te Venlo. In 1879 verwierf een groep Duitse Dominicanen het voormalige Annunciatenklooster te Venlo gebouwd tussen 1618 en 1625, met een kapel in gotische vormen. Het klooster werd door de Dominicanen vergroot, waarbij de kerk werd ingericht in neogotische trant door F.W. Mengelberg. Het zou in de lijn der verwachting liggen dat dit atelier ook het front van het door R\u00fctter geleverde orgel had vervaardigd, doch het stemt met diens vormentaal volstrekt niet overeen. Het klooster in Venlo werd overigens in 1944 geheel verwoest. Het orgel is het enige inventarisstuk dat nog rest.\nHet heeft een rijk neogotisch front, met twee forse trapeziumvormige torens en een lager aanzettende vlakke middenpartij, die bestaat uit een tweedelig benedenveld en een ongedeeld bovenveld met driepasafsluiting.\nDe decoratie is tamelijk rijk, maar wel voor een groot deel machinaal vervaardigd. Blinderingen aan de pijpvoeten ontbreken. Aan de pijpuiteinden in de torens is flamboyant snijwerk aangebracht, afgesloten door inzwenkende lijsten, waartussen spitsbogen en pinakels zijn aangebracht. Dit geheel wordt bekroond door een zeskantige lantaarn, met traceerwerk in flamboyante vormen. De beide benedenvelden worden gescheiden door een stijl met daartegen een pinakel. Het traceerwerk aan de pijpuiteinden bestaat onder andere uit sferische driehoeken. Boven het bovenveld zijn twee rondbogen aangebracht, die opzij op twee zuiltjes rusten en in het midden samenkomen bij een druiper. In de zwikken is traliewerk aangebracht. Daarboven ziet men twee naar boven geopende bogen, die tezamen met de benedenbogen een sferische ruit vormen. Men ziet hier rijke vegetatieve ornamenten. De niet ingesnoerde onderkas wordt van de bovenkas gescheiden door een opengewerkte borstwering in flamboyante vormen. In de onderkas panelen met versieringen samengesteld uit kruisen en linten.\nDit rijke neogotische front heeft in Nederland vrijwel geen gelijke.",
  "Part11_071Dronrijp": "Door de ongelukkige opstelling van dit orgel is het fraaie, en voor de orgelmakers van Dam nogal ongebruikelijke, front bijna niet te zien. Het is driedelig en omvat een breed hol middenveld en twee ronde torens waarvan de kappen in \u00e9\u00e9n lijn liggen met de bovenlijst van het middenveld. Een variant op de neoclassicistische blokvorm, verzacht door de holling van het middenveld. De Van Dams hebben talrijke orgels gebouwd met een middenveld en twee torens, maar daarbij zijn de torens altijd hoger dan het middenveld, terwijl ook nog zijvelden zijn aangebracht.\nDe detaillering is fraai verzorgd. De zijstijlen van de torens zijn getransformeerd tot pilasters met vrij opgevatte bladkapitelen. Onder het middenveld is een meanderlijst aangebracht. De bovenblinderingen in het veld bestaan uit sierlijke transparante voluutranken. Vergelijkbare vormen vindt men aan de pijpuiteinden in de torens. Een fraaie doorlopende bladlijst siert de bovenlijst van het veld, de kappen van de torens en de bovenlijsten van de zijwanden.",
  "Part11_072Ede": "Een opmerkelijk front in rondboogstijl dat op het eerste gezicht wat moeilijk is te plaatsen. Bij nauwkeuriger beschouwing wordt echter duidelijk dat het een variant is van het model dat Ypma in 1873 toepaste in de St-Jan in Hoogwoud (deel 1872-1878, 104-106) en in 1886 met enige kleine wijzigingen zou herhalen in Warmenhuizen.\nKarakteristiek kenmerk van dit fronttype is de middenpartij met bovenin twee brede, door een beeldnis gescheiden rondboogvelden, met steile schuine onderlijsten. De benedenpartij bevat vier smalle rondboogvelden, ter weerszijden van het voetstuk van het Caecilia-beeld in beeldnis. De ontwerper van het orgel in Ede heeft de middenpartij versmald en vervolgens de schuine lijsten van de bovenvelden rechtgetrokken. De beeldnis (ook hier met Caecilia) bleef ook gehandhaafd, maar verhuisde naar de benedenpartij die daarmee driedelig werd. Dit geheel werd vervolgens, evenals in Hoogwoud, bekroond door een fors timpaan en geflankeerd door ronde zijtorens. Bij de plaatsing in Ede werd de beeldnis ook van pijpen voorzien.\nDe decoratie is betrekkelijk terughoudend. Blinderingen aan de pijpvoeten in de velden ontbreken. Elders zijn het gekoppelde rozetjes. De torens en het timpaan worden bekroond door antefixen. De rondboogvelden worden gescheiden door zuiltjes met ionisch aandoende kapitelen. In het timpaan een decoratie bestaande uit elkaar snijdende S-ranken. In de boogzwikken rozetten. Opmerkelijk zijn de gestileerde draperie\u00ebn in de onderlijst. Fraai zijn de engelenkopjes onder de torens. De orgelkas eindigt niet bij de torens, maar heeft aan beide zijden nog een van cannelures voorziene verbreding, die uitloopt in een voluutkrul met gestileerd bladwerk.\nZoals vaak bij de rondboogstijl, een onbekommerde vermenging van romaniserende en neoclassicistische elementen.",
  "Part11_073Haarlem": "Het front van dit orgel is volstrekt niet karakteristiek voor het werk van de orgelmaker Julius Strobel. Zijn orgels hebben vaak eenvoudige kassen in de in de 19e eeuw veel toegepaste neoclassicistische blokvorm, die hij soms van gotische ornamentiek voorzag, bijvoorbeeld bij het verdwenen orgel van de Bakenesserkerk in Haarlem.\nHet was de wens van de kerkenraad dat het nieuwe orgeluiterlijk zou herinneren aan het oude instrument, gebouwd in 1780 door Gideon en Christoffel B\u00e4tz. Er was zelfs even sprake van hergebruik van het B\u00e4tz-front, dat dan wel vergroot had moeten worden. Het B\u00e4tz-orgel had een vijfdelig front met een ronde middentoren, gedeelde, vermoedelijk holle tussenvelden en spitse zijtorens. Dit fronttype werd zowel door Johann Heinrich Hartmann B\u00e4tz als door diens zonen toegepast.\nVoor het nieuwe orgel in de Lutherse Kerk werd dit concept overgenomen. Wij zien dus een ronde middentoren, geflankeerd door holle tweedelige tussenvelden en spitse torens. De middentoren kreeg echter negen pijpen, wat de orgelmakers B\u00e4tz nooit deden. Verder werd het front uitgebreid met extra velden, ook tweedelig en hol, en ronde zijtorens. De manier waarop de orgelmakers van de eerste generaties B\u00e4tz hun vijfdelige frontmodel uitbreiden, namelijk door geronde zijvelden, is blijkbaar niet in overweging genomen.\nOver het algemeen is de niet bekende vervaardiger van het front zo bekwaam te werk gegaan, dat het orgel menigmaal voor 18e-eeuws is gehouden. Dat het echter wel degelijk 19e-eeuws is, kan men aan enige kenmerken duidelijk aflezen. Het front is overduidelijk een fa\u00e7ade die met het erachter geplaatste instrument slechts in een los verband staat. Alleen de kappen van de zijtorens lopen achterwaarts door. Het pijpenfront is dan ook loos.\nEen ander element dat de tijd van ontstaan verraadt, is de vorm van de benedenblinderingen. Men lette met name op die in de middentoren: een gebogen paneel, met een bovenrand met rozetjes, waaronder een duidelijk afgescheiden gedeelte met twee gekoppelde S-ranken. De overige benedenblinderingen zijn ook gesloten, maar eenvoudiger. De bovenrand met rozetjes ontbreekt daar.\nDe decoratie bestaat in hoofdzaak uit gekoppelde S-ranken in vrij zware vormen. Let ook op de consoles onder de torens. Bij de middentoren ziet men een tapse vorm met cannelures, waartegen in het midden een rocaille is aangebracht, een Lodewijk XV-element dus. Het acanthus bladwerk onder de spitse tussentorens daarentegen verwijst naar een veel vroegere stijlfase, de tijd rond 1700.\nDe bovenblindering in de middentoren bestaat uit twee naar de zijkant geopende C-voluten, waarin rijk blad- en bloemwerk is te zien. Uit deze twee voluten maken zich slanke ranken los, die elkaar in het midden bij een bladmotief ontmoeten. De andere torenblinderingen vertonen varianten op dit motief. In de velden worden de etages gescheiden door brede gebogen lijsten met daarop een tamelijk gestileerde rank. De velden worden aan de bovenzijde eveneens afgesloten door gebogen lijsten. Dit deden de orgelmakers B\u00e4tz ook; zij plaatsten ze niet tussen de stijlen van de torens, maar gedeeltelijk erop. Deze lijsten zijn kwistig voorzien van acanthusbladwerk, een barok element. Neoclassicistisch zijn daarentegen de vazen op de spitse torens. Op beide zijtorens de Lutherse zwaan. Op de middentoren twee putti die tegen een schaal met fruit aanleunen.  Zij hebben kennelijk te veel van het fruit gesnoept om nog wat met hun bazuinen te kunnen beginnen. De rudimentaire vleugelstukken aan het voormalige B\u00e4tz-orgel ontleend kunnen zijn.\nDe maker van dit orgelfront heeft in 18e-eeuwse trant willen werken en daarbij onbekommerd allerlei stijlelementen vermengd. Een typisch eclectisch geheel dat door de grote zorg die eraan besteed is een uitgesproken charme bezit.",
  "Part11_074Irnusm": "Een variant van het aan het standaardfront van de Adema's ontleende model, nu met holle tussenvelden, wat een geheel ander beeld oplevert. Verder is de opbouw gelijk aan de oudere instrumenten van dit orgelmakershuis. Het orgel is als \u00e9\u00e9n geheel behandeld met de eronder geplaatste preekstoel; de vloer van het orgel doet dienst als klankbord.\nDe holle tussenvelden geven dit orgel bij gelijkblijvende opbouw, toch een grotere sierlijkheid. Beide varianten, met vlakke en met holle tussenvelden, zullen echter nog geruime tijd in gebruik blijven. Het idee om de tussenvelden hol te maken kan zowel aan Van Dam als aan Hardorff zijn ontleend.\nDe decoratie is grotendeels opgebouwd uit voluutvormen. In de middentoren ziet men zowel aan de pijpvoeten als aan de pijpuiteinden S-voluten met bloemmotieven, die wel enigszins herinneren aan de vormen die men vindt bij Van Dam. In de zijtorens zijn het meer C-voluten die de dienst uitmaken, terwijl in de velden beide vormen zijn aan te treffen. Al te verfijnd is het alles niet. De vrij korte vleugelstukken bestaan uit een S-voluut met bladtakken en vruchten, waarin zich boven een naar buiten geopende C-voluut heeft genesteld. Op de middentoren een lier, geflankeerd door naar boven geopende C-voluten. Op de zijtorens opzetstukken, bestaande uit twee gekoppelde C-voluten, waarbinnen een palmet, met als flankering bladvoluten. Al dit snijwerk is kundig gemaakt, maar het mist samenhang. Op de kappen en voeten van de torens zijn S-ranken in sjabloon-schilderwerk aangebracht.",
  "Part11_075NieuweNiedorp": "Een neogotisch front, gebaseerd op het eerste neogotische front van het huis Van Dam, gebouwd in 1866 voor de Hervormde Kerk te Hoogkarspel (deel 1872-1878, 29, afb. 17) en helaas verloren gegaan. Dit orgelfront was op zijn beurt weer een neogotische variant van een model dat voor het eerst werd toegepast in 1858 in de Doopsgezinde Kerk in Joure (deel 1858-1865, 46-48). Het front in Hoogkarspel omvatte een middenpartij van een breed middenveld met gedeelde velden onder \u00e9\u00e9n kap, een variatie op het bekende Van Dam-thema van de torenvelden. Dit geheel werd geflankeerd door spitsbogige zijvelden. In Joure waren de velden naast het middenveld schuin naar achteren geplaatst, in Hoogkarspel lag alles in \u00e9\u00e9n vlak. Bij de variant in Nieuwe Niedorp waren de nevenvelden, evenals in Joure, weer schuin geplaatst, waardoor een torenachtige middenpartij ontstond. De zijvelden zijn weer vlak. Deze oplossing is naderhand door de Van Dams herhaaldelijk toegepast.\nDe decoratie in Nieuwe Niedorp is vrij rijk. Onder het middenveld en de zijvelden zijn reeksen rozetten met een staande vierpas aangebracht; onder de zijvelden van de middenpartij ziet men liggende vierpassen. De bovenblinderingen in deze velden bestaan uit eenvoudige driepasbogen. De andere velden hebben een rijke toten-decoratie. Tussen de etages van de velden van het middendeel is een paneel aangebracht met diagonalen, versierd met toten. Aan de pijpvoeten zijn overal tootlijsten te zien.\nDe middenpartij wordt in het hoofdveld bekroond door een kielbogig opzetstuk, geflankeerd door spiegelbeeldig op elkaar geplaatste tootbogen. Op de zijdelen tootlijsten. In de onderkas panelen met driepasbogen en vierpas-afsluiting. De vleugelstukken hebben een inzwenkende bovenlijst en bevatten verder luchtig traceerwerk.\n\nNiet gepubliceerde bronnen\nFotokaart De Mixtuur.\nJan Jongepier, Rapport over het orgel in de Doopsgezinde kerk te Nieuwe Niedorp. Leeuwarden, 1992.\nJan Jongepier, Het orgel in de Doopsgezinde kerk te Nieuwe Niedorp - Restauratieverslag. Z.p. [Leeuwarden], 1994.\n\nOrgelnummer 1043",
  "Part11_076Nuenen": "Evenals het orgel in Batenburg is dit orgel gebouwd door Smits II met een gedeelde opstelling in twee kassen. In tegenstelling tot Batenburg zijn de kassen hier naar de kerk toe duidelijker zichtbaar. Elke kas heeft een ronde overhoeks geplaatste toren en naar de torenwand een tweedelig veld, waarvan het benedenveld naar verhouding zeer hoog is en het bovenste zeer kort. De naar het zangkoor toegekeerde zijwanden bevatten geen pijpvelden. De decoratie is zeer eenvoudig. De torens worden bekroond door een octogoon met bescheiden wimbergen en een spits met hogels. De velden hebben horizontale bovenlijsten met daarop bladvormige elementen als decoratie.",
  "Part11_077Oldeboorn": "Evenals bij het ongeveer gelijktijdig gebouwde orgel in de Doopsgezinde Kerk te Irnsum, is dit instrument als \u00e9\u00e9n geheel behandeld met de eronder geplaatste kansel. Ook de frontopbouw is vergelijkbaar en toont nog duidelijk de schatplichtigheid aan de firma Adema. Ook hier drie ronde torens en holle gedeelde tussenvelden, de onderste rondbogig, de bovenste afgesloten door een inzwenkende lijst. Ook hier weer verhoogde pijpstokken in de velden. De velden zijn echter breder dan in Irnsum, waardoor de bovenvelden ook wat meer volume hebben gekregen wat ze verder verwijdert van het Adema-prototype met zijn wel bijzonder korte bovenvelden. Ook hier verhoogde frontstokken in de benedenvelden.\nDe decoratie is iets rijker dan in Irnsum. Aan de pijpvoeten in de middentoren ziet men twee gekoppelde S-voluten. Zo ook beneden in de zijtorens, maar dan omgekeerd. Boven in de torens zijn met bladwerk gevulde C-voluten aangebracht. In de velden is betrekkelijk eenvoudig voluutwerk aangebracht. De vleugelstukken bestaan uit een S-voluut met Spange met bovenin een naar buiten geopende C-voluut, ongeveer zoals in Irnsum. Op de middentoren een lier; de voluutvormige randen ervan zijn voorzien van zwaanskoppen, een herinnering aan de 'oeleborden' die zo vele Friese boerderijen sieren. Op de zijtorens opzetstukken in vormen die herinneren aan het laat 16e-eeuwse beslagwerk.",
  "Part11_078Opwierde": "Dit loze front vertoont enige overeenkomsten met het 'echte' orgelfront van Doornbos in de Hervormde Kerk in Ten Boer (1894), alleen is dat rijziger. Wij zien een vijfdelige opbouw met drie ronde torens en vlakke tweedelige tusenvelden met parallel naar het midden aflopende labiumlijnen.\nOok het sobere en vrij grove snijwerk vertoont overeenkomsten met dat in Ten Boer. In de velden zijn golfranken aangebracht en in de torens eenvoudige voluutranken. De vleugelstukken bestaan uit enige S-ranken die in een krul eindigen. Op elk van de drie torens een vaas van een vrij gedrongen model.\n\nNiet gepubliceerde bron\nGroninger Archieven, archief Hervormde gemeente Opwierde.",
  "Part11_079Renesse": "Dit orgel is afkomstig uit de voormalige Deutsche Evangelische Kirche in Rotterdam, een in een soort rondboogstijl opgetrokken bouwwerk uit 1877. De stijl van de orgelkas was daarmee in overeenstemming. In haar oorspronkelijke vorm omvatte het front een vlak torenachtig middenveld, bekroond door een frontaal, smalle tussenvelden met verhoogde pijpstokken en torenachtige zijvelden. De decoratie was betrekkelijk sober. Blinderingen aan de pijpvoeten ontbraken. In het middenveld diende een tootboog als blindering, terwijl verder eenvoudiger bogen aan de pijpuiteinden waren aangebracht. Boven de tussen- en zijvelden was een boogfries te zien. Op de zijvelden waren opzetstukken aangebracht, bestaande uit een liggende voluut, met in het midden een abstract plantaardig motief.\nBij de plaatsing in Renesse werd de frontaal boven het middenveld verwijderd, terwijl ook de opzetstukken op de zijvelden het veld moesten ruimen. Daardoor ziet het orgel er thans wel erg gestript uit.",
  "Part11_080Schagen": "Een typisch Victoriaans Engels orgel met een open front. De gesloten onderkas is aan de voorzijde sterk ingesnoerd. Daarboven verheft zich het pijpenfront, in drie driehoeken opgesteld. Deze drie driehoeken worden door stijlen gescheiden, terwijl het pijpwerk verder over de volle breedte door een horizontale regel wordt samengehouden, waarboven de stijlen iets uitsteken. Tussen stijlen en regel zijn een soort blinderingen in neogotische vormen met kleine vierpassen aangebracht. Het pijpwerk is, zoals in Engeland in die tijd gebruikelijk, rond de labia en aan de uiteinden beschilderd met onder meer Franse lelies.",
  "Part11_081Schiedam": "Een orgelfront in een nog sterk classicerende rondboogstijl in een vorm die in de tijd van ontstaan vooral in Duitsland tamelijk gebruikelijk was. Het bestaat uit een vlak torenachtig middenveld dat ten opzichte van de rest van het front iets uitspringt, tweedelige vlakke tussenvelden en torenachtige zijvelden van hetzelfde model als het middenveld. De horizontale labiumlijn is karakteristiek voor de orgels van R\u00fctter uit deze periode. Blinderingen zijn niet aanwezig. Alle velden hebben de boogvorm. De stijlen zijn voorzien van inkassingen; de overgang naar de boog wordt gemarkeerd door imposten. In het midden van elke boog een soort sluitsteen. Boven de velden een architraaf, een fries met bloemmotief en een kroonlijst, waarboven antefixen zijn aangebracht.\nOp de onderlijsten is een gestileerd floraal motief te zien, in een uitgesproken neoclassicistische vormgeving. Aardig zijn nog de twee kleine culs de lampe op de hoeken van het uitspringende middenveld.\nIn 1912 werd de kerk inwendig verbouwd en het orgel verplaatst. Deze werkzaamheden werden uitgevoerd door de Schiedamse firma Standaart. Het orgel werd geplaatst op een nieuw balkon waarvan de vormgeving van de borstweringen overeenkomt met die van de preekstoel en het voorlezersgestoelte. Ze is typerend voor de tijd van de verbouwing.\nMen heeft in de literatuur wel geopperd dat bij deze gelegenheid ook het orgelfront is vernieuwd. Deze veronderstelling mist elke grond. Er is een duidelijk stilistisch onderscheid tussen de borstwering van de orgelgaanderij en het orgelfront, ofschoon zij zeer goed bij elkaar aansluiten. Bovendien waren orgelfronten van dit type in 1912 niet meer zeer gebruikelijk, zeker niet bij de firma Standaart.",
  "Part11_082Sint-Maartensdijk": "Ook dit orgel van Flaes heeft diens bekende standaardfront, dat teruggaat op het in 1855 gebouwde orgel in de Doopsgezinde Kerk in Wormerveer (deel 1850-1858, 268-270): een vijfdelige opbouw met verhoogde middentoren en vlakke ongedeelde tussenvelden en ronde zijtorens.\nIn de detaillering is dit front vrijwel identiek aan dat van het orgel in Westbroek (1879). Aan de pijpvoeten en pijpuiteinden in de torens elkaar snijdende C-voluten, in het midden samenkomend bij hier een wel zeer sterk gestileerd plantaardig element. Het snijwerk aan de pijpuiteinden in de velden heeft dezelfde vormen. Aan de pijpvoeten in de velden de bekende S-voluut , met in de krul een kleinere voluut. Tussen de torens de gebruikelijke S-voluut met bescheiden knik, waarbinnen uit een C-voluut en geabstraheerd rankwerk opgebouwd snijwerk. Op de kappen van de torens de gebruikelijke strikken. Op de bovenlijsten van de tussenvelden het veel gebruikte brede plantaardige element. De consoles onder de torens vertonen eenvoudig omkrullend bladwerk. Ook dit orgel wordt, in afwijking van wat bij Flaes gebruikelijk is, bekroond door beelden. Deze zijn identiek aan die in Westbroek; een harpspelende David, geflankeerd door bazuinblazende engelen.",
  "Part11_083Waarder": "Een merkwaardig vijfdelig front. Het omvat een ronde middentoren, vlakke tussenvelden met verhoogde frontstokken en ronde zijtorens. Opvallend is dat de kap van de middentoren is voorzien van facetten; bij de zijtorens ontbreken deze.\nHet meest opvallend bij dit front is de vorm van de tussenvelden. Zij zijn tamelijk breed en vertonen een horizontaal labiumverloop. Kennelijk om de grote breedte af te zwakken heeft de ontwerper in het midden een smalle stijl aangebracht, opgebouwd uit cirkelvormige elementen. Aan beide uiteinden is een plantaardig ornament aangebracht. Aan de bovenzijde eindigt het in een zeer kleine vlampot. Wij hebben dus eigenlijk te maken met verdubbelde velden. De scheidingsstijl is echter zo slank dat men toch de visuele werking verkrijgt van \u00e9\u00e9n veld.\nVooralsnog zijn oudere voorbeelden van aldus behandelde velden niet bekend, zodat men moet aannemen dat het hier een eigen inventie van de maker betreft.\nOp de panelen onder de frontstokken van de velden is rijk snijwerk aangebracht: een plastisch gevormd rozet, omringd door vier grote vegetatieve ornamenten, waartussen kleine plantaardige vormen zijn aangebracht. De onderkas is tamelijk hoog en voorzien van panelen in diverse geometrische vormen, ook weer met plantaardige elementen.\nBlinderingen aan de pijpvoeten ontbreken. De bovenblinderingen in torens en velden bestaan uit eenvoudig rankwerk, bij de velden in S-vorm. De vleugelstukken bestaan uit reeksen S-voluten. De S-vorm is ook te vinden in de drie consoles onder de torens.\nOp de middentoren een beeld van koning David; op de zijtorens bazuinblazende engelen.",
  "Part11_084Wagenberg": "In 1873 bouwden de gebroeders Adema een orgel voor de St-Fredericuskerk te Sloten (Fr) met een eenvoudig driedelig front, bestaande uit een ronde middentoren en twee zijstukken met daarin twee rondbogige velden. De vormgeving van deze velden gaat terug op het eveneens in 1873 gebouwde orgel in de Hervormde Kerk te Ferwerd, waarvan het front inmiddels verloren is gegaan. De Adema's hebben dat motief vermoedelijk ontleend aan de rondboogstijl-fronten van C.G.F. Witte, met name die in de Grote Kerk te Gorinchem (1853) en de Oude Kerk te Delft (1857, deel 1850-1858, 160-164 en 321-324). De beslissing om een orgel zonder zijtorens te bouwen kan zijn ge\u00efnspireerd door het bekende Batavia-type van B\u00e4tz, dat herhaaldelijk door Witte senior werd toegepast en ook bij Pieter Maarschalkerweerd valt aan te treffen.\nToen P.J. Adema in 1882 de opdracht kreeg een nieuw orgel te bouwen voor de toenmalige R.K. Kerk te Wagenberg, een tamelijk laag gebouw, nam hij het concept van Sloten als uitgangspunt en breidde het uit met twee vlakke torens. Het moest zo sterk in de breedte worden gebouwd ten gevolgde van de geringe hoogte van de kerk.\nDe rondbogen zijn voorzien van opgelegde profielen die eindigen in bladvormige consoles. Aan de pijpuiteinden in de bogen zijn vlakke voluten te zien die op een ingewikkelde manier door elkaar kronkelen. Voluutvormen treft men ook aan in de zijtorens, maar dan iets steviger geprofileerd. In de middentoren zijn eenvoudige plantaardigevormen te zien.",
  "Part11_085Augustinusga": "De opbouw van dit front is nauw verwant aan die van het orgel in Ommeren (1870, deel 1865-1872, 293-295). Het orgel heeft een onderpositief dat echter niet in het front wordt aangegeven. Het heeft drie ronde torens, elk met zeven pijpen, vlakke ongedeelde tussenvelden met verhoogde frontstokken en een horizontaal labiumverloop. Aan de bovenzijde eindigen deze velden wat abrupt bij een wel zeer smalle horizontale lijst. Het is denkbaar dat de bovenlijsten oorspronkelijk breder waren, of dat er nog snijwerk boven was aangebracht.\nDe decoratie is vrij eenvoudig. Blinderingen aan de pijpvoeten ontbreken, zoals vrijwel altijd bij Friedrich Leichel. De bovenblinderingen in de torens zijn verwant aan die in Ommeren: S-voluten in de hoeken die bij grote krullen in het midden bijeenkomen. De bovenblinderingen in de velden vertonen eenvoudig rankwerk. De vleugelstukken zijn onlangs weer aangebracht.",
  "Part11_086Dokkum": "Evenals het orgel in Wytgaard heeft dit instrument een voor de Van Dams volstrekt atypisch neogotisch front. Het is vergelijkbaar met dat van Wytgaard en heeft dus ook drie vlakke velden, maar deze hebben in Dokkum alle drie een wimberg als bekroning.\nDe decoratie is ontleend aan de geometrische gotiek van de 13e eeuw. De spitsbogige velden zijn voorzien van vrij rijke toten. De drie wimbergen dragen op hun bovenlijsten hogels en worden bekroond door kruisbloemen, geflankeerd door pinakels. De toppen van de wimbergen zijn opengewerkt. In de middelste is een rozet aangebracht met vierpas, alsmede twee kleinere rozetten. In de andere twee frontalen zijn driepassen te zien. Aan de pijpvoeten bevinden zich bescheiden tootlijsten. De overgang van bovenkas naar onderkas wordt gevormd door een fries met rozetten met staande vierpassen.\nEvenals in Wytgaard kan men zich afvragen of de architect van de kerk, P.J.H. Cuypers, iets met dit frontontwerp van doen heeft gehad. Opnieuw moet worden opgemerkt dat een dergelijk frontmodel eigenlijk niet goed in Cuypers oeuvre past. Verscheidene inrichtingsstukken van de kerk zijn afkomstig uit het Utrechtse atelier van F.W. Mengelberg. Hij zou dus ook als ontwerper van het front in aanmerking komen, maar ook in zijn oeuvre past het niet.\nMen kan zich dus voorstellen dat de Van Dams, geconfronteerd met de opdracht voor een neogotische R.K. Kerk iets te maken, hun toevlucht hebben genomen tot een algemeen bekend en beproefd fronttype.",
  "Part11_087Hoorn": "Het front van dit orgel is vermoedelijk ontworpen in samenspraak met de architect van de kerk, A.C. Bleijs. Wij zagen reeds dat het Maarschalkerweerd-orgel in Dedemsvaart  (1881) al was voorzien van een min of meer open front. In Hoorn is dit echter veel consequenter doorgevoerd. Het naar het midden aflopende middendeel van het orgel bestaat uit vijf velden, die door tot zuilen getransformeerde stijlen worden gescheiden. Samenhang wordt aangebracht door een regel over de volle breedte die over de zuilen heen loopt, en door twee regels in de hoge buitenvelden. Dit geheel wordt geflankeerd door twee ronde torens met vlakke zijvelden.\nAan de middenpartij vallen enige dingen op. De labia liggen alle in \u00e9\u00e9n lijn. De pijpuiteinden lopen naar het midden toe af, met dien verstande ze in het middenveld een driehoek vormen. Het opvallendste is echter de sterke holling van dit frontgedeelte. Wellicht is dit idee ontleend aan het beroemde orgelfront in de Saint-Sulpice in Parijs, gebouwd in 1781 naar een ontwerp van de architect J.F. Chalgrin voor een instrument van F.H. Cliquot, dat later werd vernieuwd door Cavaill\u00e9-Coll. Ook hier een geholde middenpartij met vijf door zuilen gescheiden velden. De totaalindruk is bij het illustere Parijse front heel anders dan in Hoorn, maar een afleiding lijkt denkbaar.\nDe decoratie is betrekkelijk sober en, evenals de kerk, barok ge\u00efnspireerd. De regels in het middenveld zijn versierd met een soort kralenketting. De zuilen hebben vrij opgevatte composietkapitelen en dragen bazuinblazende engelen. Aan de pijpvoeten is een decoratie aangebracht van gekoppelde krakelingvormige C-voluten, waarin een Franse lelie, afgewisseld met een gestileerd plantaardig motief. Bij de pijpvoeten in het middenveld is een gebroken gebogen timpaan te zien, met een muziekinstrumententrofee met een lier, waarvan twee festoenen afhangen en enige andere instrumenten.\nDe zijstijlen van de torens zijn voorzien van cannelures, die drie keer worden onderbroken door diamantkoppen. Een vierde diamantkop neemt de plaats in van een kapiteel. Aan de pijpvoeten in de torens ziet men gekoppelde C-voluten van een wat ander model dan in het middenveld, met enig gestileerd bladwerk. Vergelijkbare C-voluten vindt men ook boven in de torens, verrijkt met hangende palmetten. De torenkappen zijn voorzien van een fries met ronde openingen, met daarboven modillons, vormen die men terugvindt bij de zijvelden. De torens worden bekroond door koepeltjes. De consoles onder de torens bestaan uit S-voluten.",
  "Part11_088Leiden": "De plaats van dit orgel, in een boog, stemt ongetwijfeld overeen met de oorspronkelijke standplaats. Het hoofdfront, thans gericht naar het Noorder transept van de Pieterskerk, vertoont eenvoudige neogotische vormen. Het bestaat uit een spitse middentoren met zware kap, en twee door zware lijsten afgesloten velden, met spitsbogige pijpvelden met vierpassen in de boogzwikken. Dit geheel wordt geflankeerd door twee aanzienlijk lagere spitse torens, twee zeer lage vlakke pijpvelden en twee gesloten velden met kleine rozetvormige openingen. De bovenlijsten van de velden en de torenkappen zijn alle voorzien van spitsboognissen.\nHet meest opvallend is natuurlijk de voor de toenmalige Engelse orgelbouw karakteristieke beschildering van de pijpen. De torenpijpen zijn blauw met een eivormige beschildering rond de labia, waaruit abstracte bloemmotieven voortkomen. De pijpen in de velden hebben een sepia kleur met bruinrode abstracte motieven rond de labia en aan de pijpuiteinden en ook nog Franse lelies.\nHet zijfront geeft alleen een pijpveld te zien.",
  "Part11_089Niekerk": "Een variant op het model met verlaagde middenpartij dat de gebroeders Van Oeckelen eerder hadden toegepast in Tjamsweer (1880) in vrije navolging van een frontmodel van hun vader, toegepast in Nieuwe Pekela, Lutherse Kerk (1868) en Visvliet, Hervormde Kerk (1869, deel 1865-1872, 187-189 en 253-255). Zijn inspiratiebron moet het in 1793 gebouwde Freytag-orgel in Zuidhorn zijn geweest (deel 1790-1818, 83-85).\nVergeleken met Tjamsweer zijn de gedeelde en de ongedeelde velden omgewisseld. De ronde lage middentoren wordt nu eerst geflankeerd door gedeelde velden en dan pas door ongedeelde velden, die hier slechts twee pijpen bevatten. Dit is sinds de orgels in Burum en Noordlaren (1876, deel 1872-1878, 261-262 en 291-292) een gebruikelijk Van Oeckelen-motief dat de zonen intussen al hadden toegepast in Den Andel (1979) en Lage Vuursche (1881).\nDe buitenvelden hebben ook het model van Noordlaren met hun horizontale bovenlijsten en niet de harpvorm van Lage Vuursche.\nDe decoratie is voor een deel verdwenen. Zij bestaat voor het grootste deel uit eenvoudige bladranken. Aan de pijpuiteinden in de torens zijn zij wat transparanter dan bij de andere onderdelen. De vleugelstukken zijn ongeveer van hetzelfde model als in Tjamsweer: een S-rank die zich naar het midden toe met C-voluten verbreedt en dan weer versmalt. Op de middentoren is een voor die tijd opmerkelijke muziekinstrumententrofee aangebracht. Op de bovenlijsten van de buitenvelden weer de inmiddels gebruikelijk geworden bollen. Een ouderwets element zijn de brede klapwiekende adelaars op de zijtorens, geruime tijd het handelsmerk van vader Petrus van Oeckelen, maar ook in zijn werk al heel lang niet meer gebruikelijk. Zijn deze beesten misschien van elders komen aanvliegen?",
  "Part11_090Nijeholtpade": "Een orgel met een vijfdelig front, in opzet gelijk aan de kleinere orgels van Kruses schoonvader, Willem Hardorff, van wie hij het bedrijf had overgenomen. Ook hier drie ronde torens met elk zeven pijpen, gedeelde tussenvelden met een parallel labiumverloop en vlakke consoles van omkrullende bladeren en granaatappels. De holling van de tussenvelden, die hier is toegepast, komt incidenteel bij de kleinere orgels van Hardorff voor (Dokkum, 1852; Itens, 1876), vaker bij diens grotere instrumenten (Nieuw-Beerta, 1857; Kimswerd, 1858; Scharnegoutum, 1861; Deinum, 1865; Wanswerd, 1877). Kruse zal deze modellering, die het front een zekere elegantie geeft, in zijn latere instrumenten echter doorgaans achterwege laten.\nDe eigen inbreng van Kruse blijft hier eigenlijk beperkt tot de detaillering van het snijwerk. Boven in de torens ziet men een samenstel van C-ranken en zich vertakkende S-ranken. De blinderingen aan de pijpvoeten bestaan steeds uit zeer flauw gebogen golfranken, onderaan de tussenvelden ontspruitend uit kelkmotieven, en onderaan de torens voorzien van eikenloof. De scheiding tussen de etages van de tussenvelden is opgebouwd uit twee golfranken met eikenloof, spiegelbeeldig gegroepeerd onder en boven de horizontale tussenregel en naar buiten toe verbredend. De tussenvelden worden geheel bovenaan afgesloten door een grote C-voluut, terwijl het snijwerk direct daaronder wederom de vorm heeft van flauw gebogen golfranken.\nDe vormgeving van de vleugelstukken is allermerkwaardigst, kent geen precedent in het oeuvre van Hardorff en keert ook in het verdere werk van Kruse niet terug. Uitgaande van een liggend ovaal medaillon halverwege, is elk van de vleugelstukken namelijk vrijwel exact symmetrisch opgebouwd. Zij bestaan uit een samenstel van contrasterende C-voluten, waardoorheen zich twee bladranken met rozen slingeren.\nOp de zijtorens opzetstukken, opgebouwd uit zich vertakkende en omhoog reikende bladranken, waartussen rozentakken. Het opzetstuk op de middentoren bestaat uit een lier, geflankeerd door zich splitsende bladranken.",
  "Part11_091OudePekela": "Bij dit orgel, vermoedelijk zijn laatste, past Roelf Meijer deze wederom zijn gebruikelijke frontmodel toe. Het front is bijna identiek aan dat in Alblasserdam (1882): een vijfdelige opbouw met drie ronde torens, elk van zeven pijpen, en vlakke gedeelde tussenvelden met een parallel naar buiten oplopende labiumlijn.\nDe decoratie, typerend voor Meijer, is bijna gelijk aan die in Alblasserdam. Ook hier de opvallende benedenblinderingen bij de torens, met hun merkwaardige rechthoekige, aan de bovenzijde gebogen elementen, met in het midden en op de hoeken bladvormen. Onder de gebogen benedenlijsten twee gekoppelde S-voluten. De blinderingen boven in de torens bestaan ook hier uit twee gekoppelde C-voluten met een cartouche-achtig element in het midden. In de tussenvelden S-ranken. De bovenvelden worden afgesloten door een brede inzwenkende lijst, afgebiesd door S-ranken.\nDe vleugelstukken hebben ook hetzelfde model als in Alblasserdam. Een transparante krul loopt uit in een bloemenkelk, waaruit een C-voluut met onder meer een druiventros voortkomt.\nDe bekroningen wijken af van die in Alblasserdam. Op de middentoren staat in Oude Pekela een lier en op de zijtorens opzetstukken, bestaande uit twee gekoppelde C-voluten.",
  "Part11_092Oudkerk": "Het front van dit orgel herinnert weer zeer duidelijk aan het standaardtype van de Gebroeders Adema, dat door Bakker & Timmenga in hun beginjaren veelvuldig als uitgangspunt werd genomen. Drie ronde torens, gedeelde tussenvelden, hier weer vlak, zoals altijd bij de Adema's, maar wel met verhoogde frontstokken in de velden. Ook hier weer rondbogige benedenvelden en enigszins verschrompelde bovenvelden. Het blinderingssnijwerk is grotendeels opgebouwd uit S-ranken in een vrij regelmatig patroon. De aandacht verdienen nog de kleine zuiltjes met kapitelen in de boogvormige benedenvelden. De vleugelstukken bestaan uit een vrij forse S-rank met enigszins grof uitgevoerde blad- en bloemmotieven. Op de middentoren de inmiddels gebruikelijk geworden lier met zwanenhalzen. De opzetstukken op de zijtorens zijn opgebouwd uit vier C-voluten. De consoles onder de torens vertonen twee gekoppelde C-voluten.\nAl dit snijwerk is competent gemaakt, maar wel wat stereotiep.",
  "Part11_093Sijbekarspel": "Een vrij forse variant van het model Raamsdonk, met drie ronde torens en boogvormige tussenvelden met verhoogde frontstokken en horizontale bovenlijsten. Onder de frontstokken zijn hier twee rechthoekige panelen aangebracht, ter weerszijden van een rozet. De decoratie lijkt op die van de andere orgels van dit model, maar heeft toch enige eigen trekjes. Aan de pijpvoeten in de velden de gebruikelijke S-ranken. Boven in de velden de eveneens gebruikelijke gekoppelde bebladerde C-voluten.Onder in de torens zijn het twee S-voluten met een knik die de blinderingen vormen. Bij het midden zijn beide voluten naar boven geopend; zij worden omraamd door bescheiden bladwerk. De bovenblinderingen in de toren vertonen een verwante opbouw, maar zij zijn rijker van bloemen en bladwerk voorzien. De bekroningen van de velden vertonen het gebruikelijke beeld met de slanke naar boven geopend C-voluut met ruitwerk. De vleugelstukken bestaan weer uit een S-rank met knik en krul, waarin hier een druiventros is te zien. Het ruitwerk zien wij hier bij de knik en onder de krul. De consoles onder de torens verdienen nog de aandacht met hun gekoppelde C-voluten. Op de middentoren is een muziekinstrumententrofee aangebracht, terwijl op de zijtorens staande gevleugelde putti op de bazuin blazen.",
  "Part11_094Sweykhuizen": "Een opmerkelijk neoromaans front. Karakteristiek element is de rondbogige vorm van de middenpartij. Het prototype van deze vormgeving is te vinden in het orgel dat de firma Pereboom & Leijser in 1867 bouwde in het Belgische Deign\u00e9. Dit moet als een rondboogversie worden opgevat van de neogotische fronten van Herstappe en Manaihant (beide 1866). Het voornaamste verschil tussen Deign\u00e9 en Sweykhuizen is dat het middenveld bij laatstgenoemd orgel tweedelig is geworden: het omvat twee rondbogen die door een stijl met daartegen aangebrachte pilaster wordt gedeeld. In het boogveld daarboven ziet men een vierpas en twee sferische driehoeken. De beide lagere zijdelen zijn eveneens voorzien van pilasters en bevatten elk een rondbogig pijpveld, waarbij de aanzet van de boog door een console wordt gemarkeerd. Boven deze velden is een rondboogfries aangebracht. Het geheel wordt bekroond door een uit krakelingachtige elementen samengestelde guirlande. Op de hoeken een soort Franse lelies. Voorzover bekend hebben de orgelmakers Pereboom en Leijser dit model met gedeeld middenveld nog maar \u00e9\u00e9n keer toegepast: in 1885 in het Belgische Loncin.",
  "Part11_095UtrechtBuurkerk": "Het front van dit orgel is ontworpen door architect F.J. Nieuwenhuis, opzichter van de kerkgebouwen van de Hervormde Gemeente te Utrecht en in die tijd belast met restauratiewerkzaamheden aan de Buurkerk.\nHet is neogotisch en bestaat uit een vlakke middentoren, vlakke tussenvelden met spitsbogige pijpvelden en horizontale bovenafsluitingen, waarboven nog een terugliggende partij, en twee vlakke zijtorens. Op het eerste gezicht heeft dit het een en ander weg van de door de Utrechtse beeldhouwer F.W. Mengelberg ontworpen fronten, met name het type Wegdam (deel 1872-1878, 33). Het zijn vooral de vlakke torens, in het bijzonder de bekroning van de middentoren, die deze associatie wekken. De voor Mengelbergs fronten zo karakteristieke schuine onderlijsten in de tussenvelden heeft Nieuwenhuis echter niet toegepast. De tussenvelden in zijn ontwerp hebben rechte onderlijsten en een V-vormig labiumverloop. Ook het labiumverloop in de torens is anders.\nVan alle door de Wittes gemaakte orgels heeft dat van de Buurkerk wel het meest orthodox-neogotische front. Bij zorgvuldiger beschouwing blijkt echter dat Nieuwenhuis geen neogoticus pur sang was zoals Mengelberg.\nDe bovenblinderingen van de velden hebben de vorm van traceerwerk, bestaande uit een kielboog met toten en in de zwikken rozetten met driepas. Vergelijkbaar, maar bescheidener, is de blindering in de middentoren. In de zijtorens ziet men een sferische driehoek en een driepas. De bekroning van de middentoren vertoont tussen pinakels geplaatste, elkaar snijdende kielboogsegmenten, geheel \u00b4op zijn Mengelbergs\u00b4. Op de zijtorens is een eenvoudige spitsbogige balustrade aangebracht. Tussen de torens, boven de velden, is een eigenaardig element te zien. Op die plaats zijn twee naar achteren geplaatste opengewerkte kasdelen geplaatst van gelijke hoogte als de middentoren. Naar de kerk toe zijn zij opengewerkt met in een vierkant gevatte roosvenster-traceringen, een waar kathedraal element, dat een streng neogoticus op deze manier niet zo gauw zou toepassen.\nHet traceerwerk aan de pijpuiteinden zet zich nog een weinig voort in het daarboven aangebrachte fries. Daarboven een kroonlijst met rozetjes, een decoratie die terugkeert in de friezen in de torens; niet erg gotisch. Helemaal niet gotisch zijn de plantaardige S-voluten boven deze kroonlijst, zij vormen eerder een neoclassicistisch element. De velden bevatten geen blinderingen. Tegen het paneel daaronder is een tootlijst aangebracht, een gotisch element. Daaronder is echter een reeks diamantkoppen te zien; bepaald niet gotisch! Het basement van de kas ten slotte vertoont reeksen briefpanelen, weer wel gotisch. Het naturalistische bladwerk aan de pijpvoeten in de torens kan men zeer wel met het laatgotische vormenrepertoire in verband brengen.\nNieuwenhuis was dus, ondanks zijn veelvuldige occupatie met gotische gebouwen, in wezen een eclecticus. Zijn front voor de Buurkerk is weliswaar in hoofdopzet neogotisch, maar op tal van plekken sluipen elementen uit andere stijl binnen. Dat maakt dit imposante front juist boeiend.",
  "Part11_096Veessen": "Een variant van het front in Hardegarijp uit 1879. Typerend zijn de ronde middentoren met torenvelden, gescheiden van de tussenvelden door een als zuil behandelde pijp, inclusief kapiteel en voetstuk. Er zijn echter verschillen van belang. De bovenlijst van de torenvelden is hier niet horizontaal, zoals in Hardegarijp, maar harpvormig, zoals de gebroeders Van Oeckelen ook reeds bij de twee-pijps torenvelden in Den Andel (1879) hadden gedaan. Verder zijn de zijtorens hier rond en niet spits zoals in Hardegarijp. Bij laatstgenoemd orgel sluiten de scheidingslijsten in de torenvelden niet aan bij de scheidingslijsten in de tussenvelden en hebben zij een verschillend verloop. In Veessen sluiten zij wel bij elkaar aan en vormen zij tezamen een naar buiten aflopende lijn. De middentoren vertoont hier de voor de gebroeders kenmerkende verhoogde frontstok met cannelures.\nDe decoratie bestaat voor een groot deel uit bladvormen. Aan de pijpvoeten in de velden ziet men een reeks uit elkaar voortkomende dubbele bladeren. Aan de pijpvoeten in de torens zijn in de hoeken twee C-voluten met bloemen te zien waaruit naar het midden toe een smalle rank ontspruit die net het centrale element raakt, een blad waaruit ook weer stengels ontspruiten die op hun beurt weer reiken naar de hoekvoluten en die ook al weer net bereiken. Een fragiel evenwicht. Langs de tussenlijsten ziet men voornamelijk golfranken. Boven de tussenvelden een scherpbladige bladrank die, zoals vaak bij de gebroeders, draperie-achtig over de pijpvelden afhangt. De bovenblinderingen in de torens zijn bijna breekbaar slank: in de hoeken bladvoluten die met uiterst slanke ranken het centrale bladmotief weten te bereiken.\nDe vleugelstukken zijn van een voor de Van Oeckelens gebruikelijk model, een S-rank, waarin C-voluten zijn verwerkt; bijzonder fraai is de schelpachtige C-voluut ongeveer in het midden.\nOp de middentoren de veelvuldig toegepaste gecanneleerde zuilschacht met daarop een lier. Boven de \u00e9\u00e9n-pijps zuilen de eveneens vaak toegepaste bollen. Op de zijtorens beeldjes van knapen met bijbel en psalmboek, die wij reeds eerder tegenkwamen.",
  "Part11_097Vianen": "In 1879 nam de R.K. parochie van Vianen een nieuwe neogotische kerk in gebruik. Het duurde enige jaren voordat het uit 1809 daterende Nolting-orgel in de nieuwe kerk werd herplaatst. Het werd opgesteld op een gaanderij links van het priesterkoor, boven de sacristie. Om het aan de architectuur van het kerkgebouw aan te passen kreeg het een nieuwe neogotische kas. Deze werd ontworpen door beeldhouwer F.W. Mengelberg en gemaakt door schrijnwerker Nicolas te Utrecht.\nWij vinden elementen van het type Wegdam in dit frontontwerp, maar de tweedelige spitse middentoren spreekt toch een iets andere taal. Waarschijnlijk heeft Mengelberg hierbij aan het 15e-eeuwse orgel uit de Nicolaikerk gedacht. Hij had er in 1883 net een tekening van gemaakt die in 1885 zou worden gebruikt voor een prent die werd verkocht ten bate van de aanschaf van een nieuw orgel voor de Nicolaikerk. De spitse middentoren bij het Nicolai-orgel is overigens geen gotisch element; deze is het resultaat van een midden 16e-eeuwse verbouwing van dit instrument.\nDit meest opvallende element van het Nicolai-orgel neemt Mengelberg in Vianen over, zoals hij dat ook al in Mijdrecht had gedaan. De dubbele tussenvelden van zijn voorbeeld volgt hij niet na. Wel neemt hij de afhangende bovenlijsten van zijn voorbeeld over, waarbij we in de detaillering de vormen van Wegdam zien. Opmerkelijk is dat hij de schuine bovenlijsten als het ware inpakt in een horizontaal afsluitende omkadering, voorzien van opengewerkte spitsbogen. Het naar buiten oplopende model van de tussenlijsten van het Nicolai-orgel neemt hij ook over, en daaronder brengt hij de gebruikelijke spreukbanden aan. De lijnvoering van Wegdam is hier dus omgedraaid. Op de spreukbanden zien wij het bouwjaar 1883 en de naam van Johanna Goes, die de werkzaamheden bekostigde.\nHet meest opvallende onderdeel van de decoratie is te vinden onder de middentoren. Wij zien daar rijk snijwerk, bestaande uit twee rozetten met vierpassen met daaronder een samenstel van rozetvormen die een kielbogige holte omvatten, waarin precies de opengewerkte wimberg past van het in hetzelfde jaar geplaatste Joseph-altaar, ook een werk van Mengelberg.\nHet benedendeel van de middentoren wordt aan de pijpuiteinden afgesloten door rijk bewerkte tootbogen; de bovenverdieping heeft een vergelijkbare decoratie, waarboven dan de boogzwikken met opengewerkte spitsbogen zijn versierd. In de tussen- en zijvelden zijn aan de pijpuiteinden tootbogen van een soberder model aangebracht. Op de middentoren en zijvelden tootlijsten, bij de middentoren vergezeld van pinakels.\nDe iets ingesnoerde onderkas is beschilderd met Franse lelies en gestileerde bloemmotieven. Op de lijst tussen onder- en bovenkas zijn banderollen aangebracht met de tekst 'Gloria in excelsis Deo'.",
  "Part11_098Westwoud": "Een tamelijk brede variant van het model Raamsdonk (1881), met de gebruikelijke drie ronde torens en rondbogige velden met verhoogde frontstokken en horizontale bovenlijsten. Het is interessant dit orgel te vergelijken met het gelijktijdig gebouwde orgel in Sijbekarspel: daar een vrij sterk verticaal accent, hier juist een grotere breedtewerking, waardoor beide orgels ondanks hun identieke opbouw toch een andere visuele werking hebben.\nDe decoratie vertoont ook enige eigenaardigheden. De blinderingen in de velden zijn van het gebruikelijke model: golfranken aan de pijpvoeten, gekoppelde bebladerde C-voluten aan de pijpuiteinden. Beneden in de middentoren ziet men in elk der hoeken een naar boven geopende C-voluut met bladwerk, waaruit zich naar het midden een rank ontwikkelt die uitgroeit tot een tweede C-voluut met de opening naar beneden. In het midden is een abstract vegetatief element aangebracht. Bij de zijtorens ziet men in het midden twee naar boven geopende C-voluten, maar in de hoeken is de voluut geheel verdwenen onder het vlezige bladwerk. De bovenblinderingen in de torens zijn zeer plastisch. In de middentoren ziet men in de hoeken twee C-voluten met hun opening naar buiten, waaruit zich schuin naar beneden een gesplitste rank ontwikkelt; in het midden is een cartouche met ingezwenkte randen aangebracht. De zijtorens vertonen ook C-voluten in de hoeken, maar nu naar beneden geopend; via daaruit ontspruitend bladwerk ontwikkelen zich nieuwe voluutvormen die bijeenkomen bij een ovale cartouche met Franse lelie erboven.\nDe bekroningen van de velden zijn van het gebruikelijke model met naar boven geopende langgerekte C-voluten, waaronder ruitwerk. De vleugelstukken wijken wat af van de andere tot dusver besproken orgels van dit type. Wij zien de vertrouwde S-rank met knik, maar binnen de knik weelderig fruit in plaats van de gebruikelijke ruitvormige decoratie. De ruiten hebben zich nu binnen de hieronder aangebrachte krul genesteld en ook daaronder, zoals gebruikelijk, maar zij zijn geheel opengewerkt, wat een geheel ander effect heeft. Op de zijtorens vrij gecompliceerde opzetstukken met een rocaille-achtig motief, een cartouche met inzwenkende randen en ruitwerk, geflankeerd door C-voluten, het geheel bekroond door een rijk uitgewerkte Franse lelie, waarvan een druiventros afhangt. Op de middentoren een cartouche met kruis, anker en hart, de op orgels van dit model wel meer gebruikte symbolen van geloof, hoop en liefde.\nDe consoles onder de torens lijken op die in Sijbekarspel, met hun gekoppelde C-voluten, maar zijn plastischer. Bijzonder zijn nog op de gietijzeren ornamenten tegen de borstwering.\nAan de in dit deel besproken fronten van dit model kan men zien dat een gelijkblijvend basisconcept niet behoeft te leiden tot uniformiteit.",
  "Part11_099Winschoten": "Dit orgel is afkomstig uit de Doopsgezinde Kerk in Hengelo (Ov), een eenvoudige zaalkerk in rondboogstijl, die door een paar huizen werd gescheiden van de bijna identieke synagoge, een zeer belangwekkend ensemble dat men omstreeks 1960 heeft gesloopt.\nDe bouwtrant van de kerk, de rondboogstijl, heeft waarschijnlijk mede de vormgeving van het orgel bepaald, zij het dat het ook tal van gotiserende elementen kent.\nDe opbouw is driedelig: een ronde middentoren, ongedeelde tussenvelden met verhoogde pijpstokken en ronde zijtorens. De velden zijn geplaatst aan de onder- en bovenzijde tussen rechthoekige panelen met een rondboog-fries. De bovenblinderingen van de velden bestaan uit ronde tootbogen. Opmerkelijk zijn de benedenblinderingen van de torens: een gebogen lijst, voorzien van toten in onmiskenbare gotiserende vormen. De bovenblindering in de middentoren bestaat uit een reeks rondbogen, in de zijtorens zijn het twee lager aanzettende bogen met enkele toten, alles zeer transparant. Boven deze blinderingen vindt men in de torens een rondboogfries en daarboven een kroonlijst met rechthoekige inkassingen; hier komt het neoclassicisme weer om de hoek kijken.\nNeoclassicistisch zijn ook de opengewerkte palmetten op de zijtorens en het opzetstuk op de middentoren, samengesteld uit voluut-elementen. De bescheiden vleugelstukken, met hun gesloten bladranken, behoren ook tot deze stijl.\nDe orgelmakerij Haupt uit Ostercappeln bij Osnabr\u00fcck leverde nog meer orgels in Overijssel, zoals in Markelo (1864, deel 1858-1865, 315-318). Ook daar vinden wij een opmerkelijke combinatie van rondboogstijl en neoclassicisme met hier en daar een gotiserend element. Het een jaar na Hengelo/Winschoten gebouwde orgel in de Doopsgezinde Kerk te Borne heeft wel ongeveer dezelfde frontindeling, maar een geheel andere vormgeving.",
  "Part11_100Zeist": "Dit front kan men opvatten als een gereduceerde versie van het rondboogstijl-frontmodel van Gorinchem, Grote Kerk (C.G.F. Witte, 853), met betrekkelijk kleine wijzigingen herhaald in 1857 in de Oude Kerk te Delft (deel 1850-1858, 160-164, 321-324). Alleen het hoofdwerkfront is hier overgenomen met zijn karakteristieke gekoppelde rondbogen die op slanke zuiltjes rusten. Het is overigens wel opmerkelijk dat P.J. Adema in dezelfde tijd een orgel met vergelijkbaar front tot stand brengt in Wagenberg, zij het daar met vlakke torens.\nBij de decoratie gaat Witte junior andere wegen dan zijn vader. De ornamentiek heeft weinig met de rondboogstijl te maken, maar doet eerder wat neoclassicistisch aan. Alleen de totenlijst aan de pijpvoeten is een neogotisch element. In de onderlijsten zijn een soort cannelures aangebracht. De rondbogige pijpvelden zijn hier niet gelobd, zoals in Gorinchem, maar glad. De bovenblinderingen in de torens bestaan uit smalle, \u00e9\u00e9n maal opgehouden draperie\u00ebn die over de zijstijlen afhangen. Daarboven bevindt zich ruitwerk. Aan beide zijden van de middentoren is een S-voluut met een knik aangebracht. Op de middentoren een bescheiden lier met afhangend lint en smal bladwerk, op de zijtorens cartouches met dezelfde begeleidende elementen. De consoles onder de torens tonen omkrullend bladwerk met \u00e9\u00e9n extra bladkrans.",
  "Part11_101Amersfoort": "Het gebruikelijke standaardtype van Flaes, dat teruggaat op het front van het orgel in de Doopsgezinde Kerk te Wormerveer uit 1855 (deel 1850-1858, 268-270). De decoratie wijkt wat af van de iets oudere tweeling Westbroek en Sint Maartensdijk, maar bestaat toch in hoofdzaak uit dezelfde elementen. Zowel aan de pijpvoeten als uiteinden in de torens ziet men voluutranken die in het midden bijeenkomen bij een soort palmet. Aan de pijpuiteinden in de velden is iets soortgelijks te zien. Aan de pijpvoeten in de velden de bekende forse S-voluut. Tussen de torens de gebruikelijke S-voluut met opwaartse knik. Het daarbinnen aangebrachte snijwerk vertoont een sierlijke rank die zich steeds verder vertakt. De decoratie op de torenkappen en bovenlijsten is van het gebruikelijke model. Op de middentoren de door Flaes meestal toegepaste muziekinstrumententrofee, op de zijtorens vazen met opvallend grote oren.",
  "Part11_102BroekopLangedijk": "Een variant op een in de 19e eeuw wijdverbreid neogotisch fronttype. Het vijfdelige vlakke front wordt gedomineerd door drie velden, voorzien van tootbogen en bekroond door wimbergen. Het middenveld is hoger en breder en loopt bovendien verder door naar beneden in de onderkas. De smalle tussenvelden zijn in feite gedeeld, alhoewel beide korte bovenste velden meer deel uitmaken van de constructie van balustrades die tussen en naast de wimbergen is aangebracht. De balustrades nemen trapsgewijs in hoogte toe en zijn op de hoeken van pinakels voorzien.\nDe decoratie is ontleend aan de geometrische gotiek. In de centrale wimberg ziet men een vijfpas, omgeven door drie kleinere driepassen. In de wimbergen boven de zijvelden een rozet met driepas, en in de tootbogen rozetten met vierpassen. De onderste etage van de tussenvelden wordt aan de bovenzijde eveneens door een tootboog afgesloten, terwijl de bovenste etage eenvoudig rechthoekig is. Daartussenin een paneel met twee vierpassen boven elkaar. In de bekronende balustrades ziet men friezen van opengewerkte spitsbogen en vierpassen. Het geheel is afgezet met een opengewerkte kam boven de hoogste balustrade en met kanteelranden boven de lagere delen.\nDe onderkas en de flankerende borstweringen zijn door afgeschuinde stijlen in smalle rechthoekige vakken verdeeld, die onder het middenveld en de zijvelden terugspringen. Langs de onder- en bovenzijde zijn kanteelranden aangebracht.",
  "Part11_103Kockengen": "Dit orgel was oorspronkelijk bestemd voor de Oud-Katholieke St-Gertrudiskerk in Utrecht, een barokke schuilkerk, die gelukkig nog altijd bestaat. De stijl van dit gebouw heeft ongetwijfeld de vormgeving van het orgel bepaald. Het vertoont een neorenaissance variant van het driedelige blokvormige kasmodel, dat wij tot dusverre in een neogotische en neoromaanse versie hebben leren kennen. Een eerste neorenaissance versie van dit frontschema is te vinden in een niet uitgevoerd ontwerp uit 1873 voor het Hersteld Lutherse Weeshuis te Amsterdam. Het vertoonde drie rondboogvelden, waarvan het middelste hoger was opgetrokken en werd bekroond door een ornament dat iets weg had van een klokgevel. Het orgel voor de St-Gertrudiskerk is een monumentalere uitwerking van dit schema. Het middenveld is behoorlijk wat hoger dan de zijvelden en wordt bekroond door een gebroken gebogen fronton. Op de zijstukken gehalveerde frontons van hetzelfde model. Opmerkelijk is dat het front een uitgesproken architectonisch karakter heeft gekregen. De stijlen zijn getransformeerd in forse pilasters met corinthische kapitelen. In de voetstukken van deze pilasters zijn kruisvormige elementen aangebracht. Blinderingen ontbreken. De boogvelden worden omlijst door smalle pilasters met onversierde kapitelen die met rozetten versierde bogen met een sluitsteen in het midden dragen.\nDe latere neorenaissance varianten van dit model, zoals de vrijwel identieke orgels in de Remonstrantse Kerk te Haarlem (1901) en de Hervormde Kerk te Harmelen (1902) zijn duidelijk verwant, maar minder rijk en minder elegant.",
  "Part11_104Kootstertille": "Het front van dit orgel is een iets rijkere versie van dat te Augustinusga uit 1883. Ook dit orgel heeft een onderpositief dat niet in het front zichtbaar is gemaakt. De frontopbouw is vijfdelig met drie ronde torens van elk zeven pijpen en vlakke ongedeelde velden met verhoogde pijpstokken en een horizontaal labiumverloop.\nDe decoratie is rijker dan die in Augustinusga, ook als men in aanmerking neemt dat laatstgenoemd orgel wat van zijn ornamenten heeft moeten inleveren. Opvallend in Kootstertille is de rijke behandeling van de torenkappen. Deze zijn voorzien van modillons en worden bekroond door acroteria, een uitgesproken neoclassicistisch motief.\nZoals meestal bij Friedrich Leichel ontbreken blinderingen aan de pijpvoeten. Aan de pijpuiteinden zijn in de hoeken S-voluten aangebracht, waarboven een omgekeerde C-voluut; in het midden fungeren twee forse krullen, waarvan een plantaardig motief afhangt, als trait-d'union. Deze decoratie is sterk verwant aan die in Augustinusga, maar hier lijken de verschillende onderdelen meer op zich zelf te staan. De bovenblinderingen van de velden lopen in een sierlijke curve naar beneden en bestaan uit reeksen S-voluten. De vleugelstukken zijn op dezelfde wijze opgebouwd. Bijzonder zijn de ruitvormige bladmotieven op de panelen onder de pijpstokken, een decoratie die in de onderkas terugkeert. De consoles onder de torens hebben eenvoudige tandlijsten en hebben een sierlijk taps gebogen profiel.",
  "Part11_105Mill": "Bij het front van dit orgel grijpt Smits II terug op het frontmodel van Overlangel (1858) van zijn vader (deel 1858-1865, 71-72), die deze met kleine verschillen in 1866 herhaalde in Macharen (deel 1865-1872, 83-84). Dit concept was afgeleid van het rugpositief van het Utrechtse Domorgel uit 1831 (deel 1819-1840, 274-277). Smits jr neemt het schema van zijn vader niet ongewijzigd over. In Overlangel en Macharen wordt een groot middenveld met wimberg geflankeerd door achtereenvolgens gedeelde tussenvelden en slanke torens, zulks in overeenstemming met de opbouw van het prototype. In Mill neemt Smits II het middenveld van Overlangel over, maar de volgorde binnen de zijpartijen draait hij om. Eerst komen de torens, die veel forser worden dan bij vader Smits en dan komen de velden, die hier smaller worden en bovendien ongedeeld zijn. De torens zetten lager aan dan de velden, wat in beide orgels van Smits I nauwelijks het geval is. Verder is in het middenveld het onderscheid tussen de hoofdboog en de secundaire bogen veel duidelijker; vrijwel zeker onder invloed van de constructieve neogotiek. Beide velden van de middenpartij hebben een V-vormig labiumverloop.\nDe decoratie lijkt te zijn afgeleid van de 14e-eeuwse gotiek. Men zie de sferische driehoek direct onder de wimberg en ook het verdere traceerwerk in de middenpartij. Flamboyanter zijn daarentegen de kielbogen in de zijvelden, die eindigen in kruisbloemen. Aan de pijpuiteinden van de torens zijn drie wimbergen aangebracht, met daarop ook weer sferische driehoeken. Deze wimbergen vormen de overgang naar de rijk met hogels gedecoreerde spitsen die eindigen in een kruisbloem.\nOp de hoeken van torens en velden pinakels. In de lijsten onder de pijpvelden ruiten met staande vierpassen. De ingesnoerde onderkas is opengewerkt met getraceerde openingen; die onder het middenveld zijn voorzien van traceerwerk met een wentelend rad, een uitgesproken flamboyant motief, en onder de torens eenvoudige toten vertonen. Men ziet dus nog steeds een tamelijk onbekommerde vermenging van elementen van uiteenlopende herkomst. Voorzover bekend heeft Smits II dit frontmodel verder niet meer toegepast.",
  "Part11_106Nieuw-Loosdrecht": "Dit orgelfront is nauw verwant aan dat in Oudkerk uit 1883. In beide gevallen betreft het een aan de Gebroeders Adema ontleend frontmodel, maar dan wel met verhoogde frontstokken in de velden. Bij beide instrumenten zijn de velden vlak uitgevoerd. In vergelijking met Oudkerk zijn de velden iets smaller en hoger wat de proporties wel ten goede komt.\nBlinderingen aan de pijpvoeten ontbreken; dit zal later bij Bakker & Timmenga vaker voorkomen. Een lijn is daarin niet te ontdekken. Het snijwerk aan de pijpuiteinden in de torens vertoont sierlijke C-voluten, die elkaar in het midden bij een abstract element ontmoeten. Deze vormen verschillen sterk van die in Oudkerk. Boven in de velden zijn eenvoudige bladranken te zien, die wel verwant zijn aan de decoratie in Oudkerk.\nDe gebruikelijke lier met zwanenhalzen ontbreekt ook hier niet op de middentoren, maar deze is ingepast in een fors opzetstuk, opgebouwd uit twee gekoppelde S-voluten, waartegen zich weerszijden naar beneden geopende C-voluten aanvleien. De opzetstukken op de zijtorens bestaan uit twee naar beneden geopende C-voluten, met ertussen een hartvormig motief.\nOpvallend zijn de vleugelstukken met hun hoekige krullen waar zich een bladelement omheen slingert. De vorm van deze vleugelstukken herinnert aan het werk van Albertus van Gruisen; Voor een verklaring van hun aanwezigheid in het Utrechtse polderland, zie de bijzonderheden.",
  "Part11_107Rhenoy": "Een orgelkas met een opvallend breed front, eigenlijk iets te groot voor deze kerk. Drie ronde torens, de middentoren met zeven pijpen en de zijtorens met zelfs negen, en gedeelde tussenvelden. De benedenetage is rondbogig en de bovenetage valt op door haar gedrongen proporties. Een en ander doet onmiskenbaar denken aan de vroege fronten van het huis Adema, maar een relatie is niet aantoonbaar. De stijlen van de middentoren zijn getransformeerd tot pilasters met een soort kapiteel; bij de zijtorens is dat minder uitgesproken. Blinderingen aan de pijpvoeten ontbreken. In de middentoren aan de pijpuiteinden een gesloten blindering. Bij de zijtorens zijn het eenvoudige voluutranken die ook boven de tussenvelden zijn aangebracht. In de torenkappen ondiepe vierpassen, een gotisch motief, dat hierin enigszins verdwaalt oogt. De vleugelstukken bestaan uit eenvoudige S-ranken.",
  "Part11_108Rockanje": "Het front van dit orgel is in zijn opbouw vrijwel identiek aan dat te Veessen: ook hier een ronde middentoren met verhoogde frontstok met cannelures, gedeelde torenvelden, gescheiden van de eveneens gedeelde tussenvelden door \u00e9\u00e9n pijp, die als zuil moet worden opgevat, alles geflankeerd door twee ronde zijtorens.\nBlinderingssnijwerk is alleen aan de pijpuiteinden aanwezig. Blijkens een oude foto is dat al lang zo. Misschien is het snijwerk aan de pijpvoeten nooit gemaakt. Het wel aanwezige snijwerk lijkt over het algemeen niet erg op dat van het verder zo verwante orgel in Veessen. Onder de scheidingslijsten in de velden zijn eenvoudige S-ranken aangebracht. In de zijtorens ziet men twee bladranken die elkaar in het midden bij twee krullen ontmoeten. Boven de tussenvelden is een bladrank aangebracht die draperie-achtig over het pijpveld afhangt. De vormen zijn verwant aan Veessen, maar niet identiek. Bij de torenvelden is een eenvoudige S-rank te zien. De bovenblindering van de middentoren gaat thans schuil achter een in de kerk aangebracht noodplafond. De vleugelstukken zijn identiek aan die in Veessen: S-ranken met daarin C-voluten verwerkt; de fraaie schelpvoluut van Veessen heeft hier haar equivalent. De bekroningen zijn (thans) tijdelijk verwijderd. De bekroning van de middentoren bestaat uit de gebruikelijke zuilschacht met lier, terwijl op de zijtorens muziekinstrumententrofee\u00ebn thuishoren. Boven de pijpzuilen ook hier weer bolvormige bekroningen.\n\nNiet gepubliceerde bronnen\nAart Bergwerff, Het Van Oeckelen-orgel in de Hervormde Kerk te Rockanje. Brielle, 1999.\nR.W. van Straten, Voorlopig rapport inzake het orgel in de Hervormde Kerk te Rockanje. Leidschendam, 1993.\nOrgelarchief Peter van Dijk.",
  "Part11_109Spijk": "Het door de Van Dams voor het eerst in 1879 te Mantgum toegepaste frontmodel werd in Zuid-Scharwoude (1881) iets in hoogte gereduceerd, waardoor het aan rijzigheid inboette. Bij het orgel in Spijk is men nog een eind verder in deze richting gegaan door het veld onder de middentoren te laten vervallen en de toren naar beneden door te trekken. Ook verder werd alles wat in elkaar gedrukt. Het resultaat overtuigt niet in ieder opzicht; het geheel oogt tamelijk onelegant. De vorm van de bovenafsluiting van de velden, een schuin aflopende lijst, versterkt deze indruk nog.\nDe decoratie is verwant aan die van Mantgum en Zuid-Scharwoude en dus in hoofdzaak gebaseerd op de C-voluut. De plantaardige vormen lijken hier overheersender te zijn geworden. De voluten worden gedeeltelijk tot bladranken getransformeerd, met name aan de pijpvoeten, maar ook boven in de torens. Alleen bij de afsluiting van de bovenste tussenvelden weet de voluut zijn zelfstandigheid te bewaren. De vleugelstukken lijken op die in Zuid-Scharwoude, alleen het bloemmotief in de benedenkrul is weer verwant aan dat te Mantgum.\nOp de middentoren een opzetstuk, bestaande uit een cartouche, geflankeerd door C-voluten; op de zijtorens een soort Franse lelie met twee C-voluten als begeleiders.\nDe consoles onder de torens vertonen dezelfde wigvormige decoratie als Zuid-Scharwoude en Zwaag.\nIn 1887 zullen de Van Dams een elegantere versie cre\u00ebren van dit fronttype in hun orgel voor de Gasthuiskerk te Zierikzee, thans in de O.L. Vrouwekerk te Hoogerheide.",
  "Part11_110Suawoude": "Dit orgelfront is nauw verwant aan dat in de Doopsgezinde Kerk te Irnsum uit 1884. Het gaat om het 'Adema-type' met holle tussenvelden in de smalle variant.\nDe decoratie is in Suawoude anders dan in Irnsum. De blinderingen bestaan grotendeels uit S-vormig bladranken, hier en daar verrijkt met bloemmotieven. Op de middentoren een lier met zwanenhalzen, geflankeerd door S-ranken. Op de zijtorens uit voluten opgebouwde opzetstukken. Al dit snijwerk is vrij grof. De vleugelstukken bestaan beide uit een S-rank, waarin C-voluten zijn opgenomen.",
  "Part11_111Warstiens": "Een variant van het door Bakker & Timmenga veel gebruikte 'Adema-type', hier in een interpretatie van de architect H.H. Kramer, de ontwerper van de kerk. Wij zien drie ronde torens en gedeelde tussenvelden, hier vlak, waarbij de benedenetage rondbogig afsluit en het bovenveld opvalt door zijn geringe hoogte. In afwijking van de meeste andere Bakker & Timmenga-fronten van dit model zijn verhoogde frontstokken hier achterwege gebleven. Opvallend zijn wel de hoge basementen van de torens.\nKramer heeft het hem waarschijnlijk door de orgelmakers aangereikte frontschema gewijzigd en de architectonische aspecten sterker benadrukt. Zo zijn alle stijlen getransformeerd in ronde halfzuilen met bladkapitelen, uitgevoerd in metaal. Verder heeft hij ter weerszijden van de orgelkas driebogige arcaden aangebracht in romaniserende vormen, met dobbelsteenkapitelen. Van een stilistische onbekommerdheid getuigen de bekroningen van deze arcaden ; gietijzeren kammen in aan de gotiek ontleende plantaardige vormen.\nTerug naar het orgel. Boven de rondbogen in de benedenvelden zijn bescheiden tandlijsten aangebracht. Op de torenkappen is een decoratie te zien in de vorm van het 'geteld geld' motief. De torens worden bekroond door koepels. Op de middelste is een lier aangebracht, op de zijtorens zijn wijdbeens zittende putti te zien. Het is overgeleverd dat Kramer hiermee volstrekt niet was ingenomen. De bovenvelden worden door een slanke inzwenkende lijst afgesloten. Opmerkelijk is dat blinderingen volledig achterwege zijn gebleven, iets dat bij latere orgels van Bakker & Timmenga zal terugkeren. De consoles onder de torens vertonen rijke bladvormen en vormen daarmee eigenlijk het enige traditionele element aan dit ontwerp.\nZo biedt dit bescheiden orgel in de eveneens bescheiden kerk de beschouwer een buitengewoon fascinerende ontmoeting van orgelbouw en architectuur.",
  "Part11_112Zwijndrecht": "Het front van dit orgel vertoont grote overeenkomsten met dat van het twee jaar oudere orgel in Waarder, ook van Van Gelder: ook hier drie ronde torens en tussenvelden met verhoogde frontstokken en een smalle stijl als onderverdeling. Kennelijk heeft de ontwerper hier duidelijk willen maken dat het hier dubbele velden betreft. In Waarder kan men daaraan twijfelen. Hier niet, of in elk geval veel minder. De tussenstijl is hier zwaarder en bestaat uit een door linten omwonden roedenbundel met een soort pinakel in top. Verder is het labiumverloop in de twee helften van de velden verschillend.\nIn Waarder is de kap van de middentoren voorzien van facetten; in Zwijndrecht is dat niet het geval. Evenals in Waarder ontbreken blinderingen aan de pijpvoeten. De bovenblinderingen bestaan uit eenvoudige voluutvormen. De vleugelstukken lijken op die in Waarder en bestaan uit reeksen S-voluten. Anders dan in Waarder bevinden zich onder de torens consoles met plantaardige vormen.\nDe meest opvallende decoratie is te vinden in de panelen onder de verhoogde frontstokken in de velden. Fraaie ajour behandelde bladkandelabers met fabelwezens, een renaissance ornament dat zich in de 19e eeuw in een zekere populariteit mocht verheugen.\nOp de middentoren zit koning David met zijn harp, op de zijtorens zijn vazen aangebracht.",
  "Part11_113Aartswoud": "Een vijfdelig neorenaissance front van een niet ongebruikelijk model. Beeldbepalend element is vooral de vlakke middentoren, bekroond door een gebroken gebogen timpaan. Deze wordt geflankeerd door vlakke tweedelige tussenvelden met een horizontale bovenlijst en vervolgens door twee ronde zijtorens met koepelvormige bekroningen. In de benedenvelden ziet men een horizontaal labiumverloop, in de bovenvelden een schuin naar het midden aflopende labiumlijn, De detaillering is ontleend aan de vroeg 17e-eeuwse meubelstijlen, wellicht om aansluiting te verkrijgen met het onder het orgel opgestelde schitterende gestoelte uit 1641.\nDe stijlen van de torens zijn getransformeerd tot pilasters met strakke ionische kapitelen en diamantkoppen ter hoogte van de tussenlijsten in de velden. Blinderingen aan de pijpvoeten ontbreken. Boven in de torens zijn gesloten blinderingen aangebracht. Zo ook in de hoeken van de bovenvelden, waar zij de vorm hebben van eenvoudige consoles. Dezelfde vormen treft men aan in de benedenvelden, maar dan met plantaardig rankwerk. Op de bovenlijsten van de velden staan ingezwenkte opzetstukken met een Franse lelie en het opschrift \u2018Anno 1885\u2019. De onderkas wordt geflankeerd door lage vleugelstukken in de vorm van S-voluten met rozetten en geabstraheerde bloem- en bladmotieven.",
  "Part11_114Arum": "In 1840 bouwde Dirk Ypma een orgel voor de Hervormde Kerk te Arum met een vijfdelig front met gedeelde middentoren, een fronttype dat in de eerste helft van de 19e eeuw veelvuldig toepassing vond, onder meer bij de firma Van Dam. Dat Dirk Ypma zijn frontmodel aan de Van Dams heeft ontleend, kan men met zekerheid aannemen.\nIn 1885 leverde Friedrich Leichel een nieuw orgel aan de kerk in Arum. Het oude instrument werd in 1885 verkocht aan de Gereformeerde Kerk te Leens. Leichel plaatste het daar (deel 1818-1840, 390-392), en bracht er aan de kas enige wijzigingen aan.\nZijn orgel in Arum wijkt in zijn uiterlijk aanzienlijk af van zijn gebruikelijke fronten. Het vertoont grote overeenkomsten met het thans in Leens aanwezige instrument. Waarschijnlijk wensten de Arumse kerkvoogden dat hun nieuwe orgel leek op het oude vertrouwde instrument.\nHet front is vijfdelig: drie ronde torens en gedeelde tussenvelden, met smalle inzwenkende bovenlijsten. Het opvallendste is de gedeelde middentoren. In \u00e9\u00e9n opzicht wijkt Leichel van zijn voorbeeld af: de tussenvelden, die in Leens vlak zijn, maakt hij hier hol, wat een iets eleganter effect oplevert.\nBij de decoratie gaat Leichel eigen wegen. De torenkappen zijn bij beide orgels voorzien van modillons, maar deze zijn in Leens vermoedelijk ook van Leichel afkomstig. Hij heeft zich in zoverre aan het oude orgel aangepast dat hij nu ook blinderingen aanbrengt bij de pijpvoeten, wat hij anders nooit doet.\nWanneer men de ornamentiek in Arum vergelijkt met die van het even oude orgel in Oosterblokker, dan vallen enige overeenkomsten op, maar ook grote verschillen. De manier waarop de onderdelen van het snijwerk met goud worden afgebiesd, is bij beide orgels identiek. Ook de blinderingen aan de pijpuiteinden in de benedenvelden in Arum zijn verwant aan die in de velden in Oosterblokker. In beide gevallen gaat het om een samenstel van S-voluten, dat echter in Arum rijker is uitgewerkt. Verder zijn het veelal combinaties van voluutvormen, rankwerk en cartouches. Curieus zijn de benedenblinderingen in de velden: twee op hun rug liggende C-voluten die naar buiten toe opkrullen. Onder aan in de beneden-middentoren ziet men in beide hoeken een gecompliceerd bloemmotief met een cartouche in het midden. Bij de zijtorens is ook een cartouche in het midden aangebracht, maar het bijwerk is verschillend en doet wat onoverzichtelijk aan. In de boven-middentoren ziet men aan de pijpvoeten twee S-ranken die elkaar in het midden met twee krullen beroeren. Aan de pijpuiteinden in deze toren is in het midden een cartouche met twee forse krullen aangebracht, geflankeerd door wat anorganisch werkend bladwerk. De bovenblinderingen in de zijtorens zijn varianten van die aan de pijpvoeten. De bovenafsluiting van de bovenvelden ten slotte bestaat uit een reeks van drie voluten.\nDe vleugelstukken die tegen een gesloten paneel zijn aangebracht, vertonen S-ranken met sterk gestileerd bladwerk en onderin een krul met bloemmotieven.\nOnder de torens niet de bij Leichel gebruikelijke drie S-vormige consoles, maar rijke vegetatieve motieven.\nHet orgel wordt bekroond door drie beelden, die vermoedelijk nog van het oude instrument afkomstig zijn: het zijn de drie goddelijke deugden Geloof, Hoop en Liefde. De volgorde wijkt van de gebruikelijke af. Vrijwel altijd staat de Liefde in het midden, hier staat zij links, terwijl het Geloof de centrale positie inneemt. Dit zal wel niet op een speciale Arumse theologie wijzen; waarschijnlijk heeft men eertijds de beelden bij de herplaatsing op het huidige orgel verwisseld.",
  "Part11_115Borne": "In 1884 bouwde Haupt een orgel voor de toenmalige Doopsgezinde Kerk te Hengelo, thans in de Vredeskerk te Winschoten. Een jaar later had hij opnieuw een Twentse Doopsgezinde Gemeente tot klant, en wel in Borne. De frontindeling bij beide instrumenten is enigszins verwant, maar vertoont ook aanzienlijke verschillen. In Hengelo/Winschoten heeft het orgel drie ronde torens, in Borne zijn alle drie de torens spits, wat niet zeer gebruikelijk is. Beide instrumenten hebben verder de verhoogde pijpstokken in de tussenvelden gemeen.\nDe detaillering is uiterst sober. Blinderingen aan de pijpvoeten ontbreken. In de onderlijsten van de torens en de kappen is een rondboogfries aangebracht.\nDe blinderingen boven in de torens bestaan uit bescheiden voluten met een hangend plantaardig element in het midden. In de velden is daar eenvoudig rankwerk aangebracht, voornamelijk opgebouwd uit C-voluten. Het snijwerk boven de velden heeft dezelfde samenstelling. Op de torens transparante opzetstukken, uit voluut-elementen samengesteld en bekroond door een driedelig plantaardig element.",
  "Part11_116Damwoude": "Het front van dit orgel is nauw verwant aan dat in de Doopsgezinde Kerk te Oldeboorn (1882). Ook hier een variant van het aan de Gebroeders Adema ontleende frontmodel, met holle velden met een grotere breedte-ontwikkeling dan bij het eerste orgel van dit type in Irnsum (1882). Vergeleken daarmee maken de instrumenten in Oldeboorn een Damwoude een wat robuustere indruk.\nOok de decoratie is bij beide orgels verwant, zij het dat met name bij de torens de in Oldeboorn prominent aanwezige voluutvormen hier in bladranken schuil gaan. Verder zijn de vormen iets doorzichtiger, wat met name bij de vleugelstukken blijkt. Op de middentoren ook hier een lier met zwanenhalzen, geflankeerd door voluutvormen. Op de zijtorens opzetstukken, samengesteld uit voluut-elementen. Omdat het orgel, in afwijking van het instrument in Oldeboorn, hier niet boven de preekstoel is geplaatst, zijn hier onder de torens eenvoudige consoles aangebracht.",
  "Part11_117DeWeere": "Dit orgel is oorspronkelijk als balustrade-orgel opgezet. Het front heeft enigszins barok ge\u00efnspireerde vormen, en is met zijn vlakke middentoren, voor Ypma wat ongebruikelijk. Het pijpenveld wordt rondbogig afgesloten; erboven is een brede rechte lijst aangebracht met tandingen. Deze middentoren wordt geflankeerd door vlakke tweedelige tussenvelden, waarvan de bovenste etage afsluit met een rondboog, waarboven snijwerk dat op zijn beurt door een smalle ingezwenkte lijst wordt afgesloten. Dit geheel wordt geflankeerd door twee ronde torens. Vermoedelijk is dit front ontworpen en vervaardigd door atelier Goossens uit 's-Hertogenbosch.\nDe decoratie is grotendeels verdwenen. In de rondboog van de vlakke middentoren is een draperie te zien. In de boogzwikken is geabstraheerd bladwerk aangebracht. Zo ook boven de tussenvelden. De etages van de velden worden gescheiden door een smalle horizontale lijst met een rozet in het midden. Op de lijst tussen boven- en onderkas, oorspronkelijk de onderlijst, is een breed gestileerd plantaardig motief te zien.\nBlijkens de bewaard gebleven ontwerptekening waren aan de pijpuiteinden en pijpvoeten blinderingen aangebracht bestaande uit eenvoudige S-ranken. De vleugelstukken bestonden uit een smalle lijst met een krul aan de bovenzijde en een brede krul beneden waarop een vaas, een en ander vergelijkbaar met het orgel in Oudorp uit 1877 (deel 1872-1878, 346-347). Op de middentoren bevond zich een lier geflankeerd door forse S-ranken; op de zijtorens palmetten met omkrullende uiteinden. Van dit alles rest thans niets meer. De vazen op de zijtorens zijn pas betrekkelijk onlangs aangebracht\n\nNiet gepubliceerde bronnen\nArchief Flentrop Orgelbouw.\nInformatie verstrekt door dhr. Molenaar, De Weere.\nWim Loos, Inleiding tot het werk van de orgelmakers Ypma. Utrecht, 1990, 175.",
  "Part11_118Frederiksoord": "Het uiterlijk van dit orgel werd bij de plaatsing in de huidige kerk sterk verminkt, maar is onlangs gereconstrueerd. De kas is een voorbeeld van het in de 19e eeuw veel gebruikte neogotische blokvormige model dat in wezen op een neoclassicistisch concept berust. De opbouw van het vlakke front is driedelig. Het middenveld werd bekroond door een eenvoudige wimberg, die thans ontbreekt. De zijvelden hebben de vorm van een tweedelig gotisch venster met rozet bovenin.\n\nNiet gepubliceerde bron\nAdema-documentatie Ton van Eck en Victor Timmer.\n\nOrgelnummer 1674",
  "Part11_119Genemuiden": "In 1820 bouwde Albertus van Gruisen een orgel in de toenmalige Hervormde Kerk te Genemuiden. Het was een eenklaviers orgel dat in 1824 door N.A. Lohman werd vergroot met een rugpositief. In 1882 werd de kerk door een brand grotendeels verwoest, waarbij de instortende toren het orgel vernielde. Men besloot de kerk niet te herbouwen, maar een geheel nieuwe te bouwen. Deze werd ontworpen door de Kamper stadsarchitect W. Koch en kwam eind 1883 gereed.\nDe orgelmaker Zwier van Dijk kreeg opdracht een nieuw orgel te vervaardigen, dat op 4 november 1885 werd ingewijd. Het orgel kreeg een hoofdwerk en een rugpositief, voor de tijd van ontstaan zeer uitzonderlijk. Beziet men het geheel wat oppervlakkig, dan kan gemakkelijk de idee post vatten dat het hier om een veel ouder instrument gaat. Het herinnert onmiskenbaar aan het werk van Albertus van Gruisen, bijvoorbeeld aan het orgel in Broederkerk te Kampen. Dit heeft wel tot de veronderstelling aanleiding gegeven dat het Van Gruisen/Lohman orgel van 1824 in 1882 niet geheel is vernield, maar dat men de kassen daarvan gedeeltelijk heeft kunnen hergebruiken. Deze gedachte mist elke grond. In de eerste plaats stond het orgel tegen de toren die bij de brand instortte. Veel kan er dan niet van over zijn gebleven. Nemen wij dat toch voor een ogenblik aan, dan zou de huidige orgelkas sporen van brand en/of reparaties moeten vertonen. Zij is echter aus einem Guss vervaardigd.\nMen zal de Van Gruisen-achtige vormgeving dan moeten verklaren uit de wens van de kerkvoogden om hun nieuwe orgel te doen gelijken op het verwoeste instrument. Daarvan zijn helaas geen afbeeldingen bekend, zodat wij niet zeker weten of beide orgels inderdaad een verwante vormgeving vertonen.\nHet is zeker aannemelijk dat Zwier van Dijk als Kampenaar bij het uitwerken van zijn 'Van Gruisenfront' het orgel in de Broederkerk als uitgangspunt heeft genomen. De overeenkomsten zijn bij oppervlakkige beschouwing inderdaad frappant, vooral bij de hoofdwerkfronten: deze zijn bij beide orgels zevendelig met drie torens en geronde zijvelden. De rugpositieven vertonen grotere verschillen: in Kampen is het vijfdelig, in Genemuiden zevendelig. Vergelijkt men beide orgels echter nauwkeuriger, dan vallen aanzienlijke verschillen op. In Kampen zijn de zijtorens spits, in Genemuiden rond. Dat is een stijlbreuk met het werk van Albertus van Gruisen want alle van hem bekende orgels hebben spitse zijtorens. Er zijn meer verschillen. De tussenvelden in Kampen hebben een tegengesteld labiumverloop, in Genemuiden is dit parallel. Bovendien loopt de scheidingslijst tussen de etages in de velden bij Van Gruisen altijd naar buiten af. In Genemuiden is deze horizontaal met snijwerk in de vorm van een liggende driehoek. In de torenkappen in Genemuiden zijn tandlijsten aangebracht die in Kampen ontbreken en overigens door Van Gruisen slechts sporadisch zijn toegepast.\nDaarmee zijn wij bij de ornamentiek terechtgekomen. Ook hier wijkt het orgel af van de werkwijze van Albertus van Gruisen. Deze paste namelijk vrijwel nooit blinderingssnijwerk toe aan de pijpvoeten. In Genemuiden vindt men dat wel. Het snijwerk is vervaardigd door de Leeuwarder beeldsnijder Jacob van der Mey (1828-1916). Zijn werk getuigt van een grote vakbekwaamheid. Het is interessant dit te vergelijken met dat van de beeldsnijder van Van Gruisen aan het Kamper orgel. Dit laatste is slank en ietwat metalig. Dat in Genemuiden vertoont volle plastische vormen. Alleen bij de krullen langs de middentoren van het rugpositief zou men aan een zekere overeenkomst met het snijwerk in Kampen kunnen denken; dit kan echter toeval zijn. De door Van der Mey toegepaste vormen vertonen in hoofdzaak combinaties van C-voluten en vlezig bladwerk. Enige overeenkomst met Van Dijks orgel in de Burgwalkerk te Kampen lijkt vaststelbaar, zodat het niet ondenkbaar is dat ook daar de beeldsnijder Van der Mey actief was.\nBij de pijpvoeten in de middentoren van het rugwerk ziet men in hoofdzaak voluutvormen, aan de pijpuiteinden heeft het bladwerk de overhand. Boven in de zijtorens zijn het twee gekoppelde C-voluten die de dienst uitmaken. Bij het hoofdwerk zijn vooral de benedenblinderingen van de torens gecompliceerd; voluutvormen slingeren daar door het bladwerk heen. Bovenin wordt het dan weer overzichtelijker. Daar zijn de vormen verwant aan die bij het rugpositief.\nBijzonder fraai zijn de vleugelstukken. Bij het rugwerk is de hoofdvorm een S-rank, waarin zich een C-voluut met twee krullen heeft breed gemaakt en ook nog eens plaats biedt aan enige blaasinstrumenten. Bij het hoofdwerk is het een bescheidener S-rank, ook met een C-voluut uitgerust, dit keer voorzien van draperie\u00ebn.\nAandacht verdient nog de soffiet van het rugwerk waarin het stadswapen is aangebracht. De omlijsting daarvan moet zijn ontleend aan de soffiet van orgel in de Kamper Bovenkerk. De uit bloemkelken voortkomende draperie\u00ebn hebben daar echter geen equivalent, evenmin als de gevleugelde engelenkop boven het wapen. Op het rugwerk beelden van David en twee bazuinblazende engelen. Zij zijn van een model dat zeer veel werd gebruikt en vooral veelvuldig is te vinden op orgels van Knipscheer. De beelden op het hoofdwerk van Geloof, Hoop en Liefde zijn eveneens van een vaker gebruik type.\nTenslotte attenderen wij nog op de bovenrand van de borstwering met zijn bijzonder elegante S-ranken.",
  "Part11_120Gravenhage": "Cavaill\u00e9-Coll voerde een vrij stringente standaardisering door, ook in zijn orgelfronten, met name bij kleinere instrumenten.\nIn 1889, het jaar waarin in Parijs een wereldtentoonstelling plaats vond, gaf hij een catalogus uit: Orgues de tous mod\u00e8les. Daarin kon men onder meer uitzoeken hoe een orgel eruit zou komen te zien. Ook eerder kon men reeds uit een aantal modellen kiezen.\nHet in 1885 gebouwde orgel in de Waalse Kerk in Den Haag vertoont grote overeenkomsten met het in genoemde catalogus afgebeelde model 21. Een vijfdelige opbouw met een vlakke middentoren van vier pijpen, rondbogige tussenvelden met horizontale bovenlijsten en ronde zijtorens van vijf pijpen. Dit model was vooral in trek voor koororgels in Franse kerken. Het orgel in Den Haag wijkt iets van het prototype af. De Haagse Waalse Gemeente wilde kennelijk een iets groter instrument dan het standaardmodel en dus werd dit uitgebreid met twee zijstukken, elk tweedelig zonder pijpenfront maar opengewerkt met gotiserende traceringen. Ook de buiten-zijwanden van de torens werden aldus opengewerkt. De onderkas van deze zijstukken springt aan de voorzijde in. De bovenkas wordt op de hoeken door een rechthoekige pijler gedragen.\nDe decoratie van het Haagse orgel vertoont grote overeenkomsten met het in genoemde catalogus afgebeelde model. Boven de rondboogvelden ziet men in beide gevallen een fries met palmetten. Dit ziet men ook in de zijdelen. De uit S-ranken samengestelde bekroningen van de tussenvelden vindt men eveneens in de catalogus. Zo ook de bekroningen van de zijtorens, een samenstel van S-voluten. De decoratie onder de verhoogde pijpstokken van de tussenvelden is verschillend van wat de catalogus daar te zien geeft. In de catalogus zijn het rozetten, in Den Haag kruisvormige elementen die een afgeplat ovaal begeleiden. Ook de decoratie onder de pijpvoeten in de torens verschilt op enkele punten van het voorbeeld in de catalogus. Door de grotere breedtewerking is dit standaardtype tot een meer monumentaal ontwikkeld.",
  "Part11_121Kaatsheuvel": "Een laat voorbeeld van het Adema-standaardfront uit de beginjaren van het bedrijf. P.J. Adema keert bij dit orgel weer terug naar het model Heerenveen (1867, deel 1865-1872, 111-113), nadat hij in Bodegraven (1876) en Almkerk (1877) daarvan aanzienlijk was afgeweken (deel 1872-1878, 258-260 en 315-317). Hier zien wij dus de boogvorm van het model Heerenveen met haar bescheiden blinderingen. De consoles waarop de bogen rusten zijn een ontlening aan het orgel in de Oud-Katholieke Kerk te Egmond aan Zee (1873, deel 1872-1878, 88-91). Ook de guirlandes boven de tussenvelden die van de middentoren afhangen zijn een vertrouwd motief. De brede vleugelstukken zijn wat minder gebruikelijk met hun forse voluutvormen. Eveneens tamelijk ongebruikelijk bij Adema zijn de drie musicerende putti op de middentoren en de bazuinblazende engelen op de zijtorens.",
  "Part11_122Oldemarkt": "Een zeer sober vijfdelig front, dat nauwelijks overeenkomsten vertoont met de rijke fronten van deze orgelmaker in Waarder (1882) en Zwijndrecht (1884). Het omvat een ronde middentoren, vlakke ongedeelde tussenvelden en spitse zijtorens. Opvallend zijn de facetten aan de kap en de voet van de middentoren; dat treft men ook aan in Waarder.\nDe decoratie is zeer sober. Blinderingen aan de pijpvoeten ontbreken. Boven in de middentoren ziet men S-ranken die in het midden met twee krullen bijeen komen. De vormen in de zijtoren zijn verwant, maar eenvoudiger. Aan de pijpuiteinden in de velden zijn golfranken aangebracht. Onder de torens eenvoudige opengewerkte consoles bestaande uit S-vormige elementen.\n\nNiet gepubliceerde bronnen\nArchief Mense Ruiter Orgelmakers.\nA. Ezinga en V.H.M. Timmer, Rapport betreffende het orgel in de Gereformeerde kerk van Oldemarkt. Z.p., 1998.",
  "Part11_123Oosterblokker": "Friedrich Leichel had reeds enige keren een orgel gebouwd met een onderpositief, maar afgezien van het orgel in Heino, dat voor een groot deel een werkstuk is van H. Haffmans (1869), werd het positief in het front niet aangeduid (deel 1865-1872, 231-234). In het orgel te Oosterblokker deed hij dat voor het eerst wel.\nHet hoofdwerkfront van dit orgel vertoont grote overeenkomsten met dat van het in 1870 gebouwde orgel voor het Gelderse Laren dat zich thans in de Hervormde Kerk te Ommeren bevindt (deel 1865-1872, 293-295). Wij zien een vijfdelige opbouw van drie ronde torens en vlakke ongedeelde tussenvelden met verhoogde frontstokken en horizontale bovenlijsten.\nHet onderpositief is ook driedelig. De opbouw contrasteert met die van het hoofdwerk: de middentoren is hier verlaagd ten opzichte van de zijtorens en de tussenvelden worden hier accolade-vormig afgesloten.\nDe ornamentiek biedt een staalkaart van neoclassicistische elementen. Evenals in Ommeren zijn bij het hoofdwerk de zijstijlen van de torens getransformeerd tot zuilen met composietkapitelen, in hun benedendeel gecanneleerd en daarboven voorzien van een spiraalvormige decoratie. Blinderingen aan de pijpvoeten ontbreken. De torenblinderingen bestaan uit ranken die zich splitsen en bij een gestileerd plantaardig element in het midden samenkomen. De vormen zijn verwant aan die te Ommeren en ook aan Augustinusga (1883) en Kootstertille (1884), maar iets gecompliceerder. Ook de torenkappen zijn verwant aan die in Ommeren, maar rijker. Eerst komt een fries met vierpasdecoratie, te vergelijken met Ommeren, waar de versierselen een ruitvorm hebben. Daarboven ziet men een vrij rijke profilering die in Ommeren ontbreekt. Dan volgen een tandlijst en een uitkragende kroonlijst met modillons, alles ongeveer zoals in Ommeren. Opvallend is dat de torenkappen zeer sterk uitkragen. De bekroningen van Ommeren, met reeksen palmetten, zijn hier vervangen door \u00e9\u00e9n palmetachtig motief dat wordt geflankeerd door twee S-voluten waarin een krakelingvormige C-voluut is opgenomen.\nEen eenvoudiger versie van deze bekroning, zonder de krakeling, is te vinden boven de tussenvelden. De bovenblinderingen in de velden bestaan uit gekoppelde S-voluten; zij zijn nauw verwant aan die in Ommeren, maar de onderdelen zijn iets anders geplaatst. Ook de bovenlijsten wijken enigszins af. In Ommeren is daar een smal onversierd fries te zien, in Oosterblokker is het fries breder en versierd met vierbladige elementen en dan pas volgt de tandlijst.\nIn de panelen onder de verhoogde frontstokken is een liggend bladmotief te zien dat in een staande versie in de onderkas terugkeert. In de torenvoeten vindt men hetzelfde plantaardige motief als in de torenkappen. Eronder zijn drie S-vormige consoles aangebracht.\nHet onderpositief heeft ongeveer dezelfde decoratie als het hoofdwerk, maar in iets eenvoudiger vormen. Zo zijn de torenstijlen niet in zuilen veranderd en ontbreken in de torenkappen de tandlijsten. De blinderingen in de torens zijn vrijwel identiek aan die van het hoofdwerk, evenals de bekroningen van de torens en de consoles daaronder. Opmerkelijk is de bovenafsluiting van de tussenvelden: een gevlochten stengel, omwonden door bladeren, waarbij zich beneden een vegetatief element aansluit dat enigszins herinnert aan een ionische voluut. Vergelijkbare gevlochten stengels vormen ook de vleugelstukken van het onderpositief, hier gebruikt op een manier die herinnert aan het werk van Pereboom & Leijser.\nDe vleugelstukken die vanaf het hoofdwerk doorlopen langs een deel van de onderkas, zijn zeer rijk. Ze bestaan uit een reeks S-ranken met daarin C-voluten, beneden op de borstwering eindigend in een weelderige bebladerde krul.\nIn het orgel van de Hervormde Kerk in Twisk (1890) van Friedrich Leichel en zijn zoon Heinrich zullen verschillende elementen van dit frontontwerp terugkeren. Een zichtbaar onderpositief komt in het werk van dit huis verder alleen nog maar voor in de Hervormde Kerk te Wognum (1892).",
  "Part11_124Reitsum": "Het front van dit orgel is nauw verwant aan de fronten in de Doopsgezinde Kerk te Irnsum (1882) en de Hervormde Kerk te Suawoude (1884), gebaseerd op het werk van de Gebroeders Adema. Ook hier drie ronde torens en vrij smalle holle gedeelde tussenvelden. Het blinderingssnijwerk dat grotendeels bestaat uit S-ranken, lijkt sterk op dat in Suawoude, maar is aanzienlijk versimpeld. Op de middentoren de bekende lier met zwanenhalzen, geflankeerd door voluutranken, ook ongeveer gelijk aan Suawoude, evenals de opzetstukken op de zijtorens. De vleugelstukken hebben ook hetzelfde model, alleen zijn deze hier iets transparanter.",
  "Part11_125Schiedam-Kethel": "Een merkwaardige variant van het in de 19e eeuw veel gebruikte frontmodel met drie velden met wimbergen. Het middelste veld wordt in Schiedam-Kethel bekroond door een trapeziumvormige wimberg, de beide zijvelden, die hoger aanzetten, door een kielbogige. De drie frontalen zijn voorzien van rozetten met een sferische ruit. De middelste wordt bekroond door een ornament gevormd uit twee omgekeerde spitsbogen. De wimbergen boven de zijvelden, die worden begeleid door pinakels, zijn voorzien van hogels en worden bekroond door een kruisbloem.\nMerkwaardig is dat de drie velden rondbogig zijn. Benedenblinderingen ontbreken. Aan de pijpuiteinden in het middenveld is een reeks om en om naar beneden en naar boven geopende kielboogjes aangebracht, die een bijzonder, bijna spinnenwebachtig effect bewerkstelligen. Bij de zijvelden zijn het gewone spitsboogjes. De stijlen zijn getransformeerd tot pilasters met een kapiteel met bladwerk.\nOnder het middenveld is een fries van driepasboogjes aangebracht; onder de zijvelden een staande spitsbogige vierpas. Onder het gehele orgel door loopt een fries met opengewerkte vierpassen.\nDe gehele vormgeving is weliswaar ontleend aan de gotiek, maar de vlakke, hoekige vormen laten zien dat ook hier de gotiek nog steeds wordt bekeken door een neoclassicistische bril. Ook de vlakke spitsbogen in de borstwering werken in deze richting. Wij hebben hier dus nog steeds te maken met neogotiek in de decoratieve fase, in een tijd dat de constructieve neogotiek zich allang breed had gemaakt.",
  "Part11_126WinschotenRK": "Een voorbeeld van een gedeeld Gradussen-orgel, aan twee zijden van het torenraam opgebouwd. De vormgeving is, in overeenstemming met de bouwtrant van de kerk, neogotisch en zeer sober van karakter. Beide helften hebben een tweedelig front. Naar het zangkoor is een vlakke toren gericht, afgesloten door een wimberg; aan de zijde van de torenwand is een lager ongedeeld spitsbogig veld aangebracht binnen een rechthoekige omlijsting. Het wordt aan de bovenzijde afgesloten door een spitsboogfries. De zijwanden bevatten geen pijpen; de daar aanwezige panelen zijn gedeeltelijk voorzien van traceerwerk.",
  "Part11_127WorkumRK": "In 1863 hadden de gebroeders Adema in Wolvega een orgel gebouwd met een gedeelde opstelling. Als de firma Gebroeders Adema hebben zij deze opzet daarna niet meer toegepast. P.J. Adema komt voor het eerst weer met een dergelijke opstelling in de St-Willibrordus Kerk te Oldemarkt (1885) in een orgelkas ontworpen door de beeldhouwer Friedrich Wilhelm Mengelberg. Dat orgel is inmiddels verdwenen.\nKorte tijd later vervaardigde P.J. Adema een orgel voor Workum met een vergelijkbare opstelling. Ook hier is het front een werkstuk van atelier Mengelberg. De opbouw is eenvoudig. Beide kassen hebben een overhoeks naar het zangkoor gerichte ronde toren met daarnaast een smal veld. Het snijwerk vertoont betrekkelijk eenvoudige flamboyante vormen. Op de torens de voor Mengelberg karakteristieke bekroningen, bestaande uit elkaar snijdende kielboogsegmenten tussen pinakels. De naar het zangkoor gerichte wanden bevatten geen pijpvelden. Zij zijn voorzien van briefpanelen en daarboven van opengewerkte panelen met traceerwerk. Op de kassen zogeheten cr\u00e8tes. P. Adema zal ook later nog meer van dergelijke orgels bouwen.\n\nNiet gepubliceerde bronnen\nA. Bouman, Dispositiecahier VI.\nAdema-documentatie Ton van Eck en Victor Timmer.\nArchief Adema\u2019s Kerkorgelbouw.",
  "Part11_128Ammerstol": "Een rijzige variant van het tweetoren type dat teruggaat op het orgel in Oudwoude uit 1856 (deel 1850-1858, 303-304), met een hol middenveld, geflankeerd door twee ronde torens en holle zijvelden. De decoratie lijkt sterk op die van de iets oudere orgels van dit model, zoals dat in Zwaag (1881), maar vertoont toch een paar eigenaardigheden, die de vraag doen rijzen of hier dezelfde hand nog aan het werk was. De gebruikelijke diamantkoppen onder de velden zijn hier achterwege gebleven; er zijn alleen nog rechthoekige of vierkante paneeltjes te zien. In het snijwerk zet nog immer de voluut de toon, maar het er omheen gedrapeerde rankwerk lijkt wat vleziger. Bovendien lijken de voluten meer te worden overwoekerd door het rankwerk. Opvallend is ook dat de voluten aan de pijpvoeten in torens en middenveld zijn voorzien van rococo-achtig schuim, dat in de iets oudere Van Dam-orgels niet is aan te treffen. Aan de pijpuiteinden is dat minder uitgesproken, maar toch ook niet afwezig. De vleugelstukken lijken met hun ruitwerk sterk op die van de oudere instrumenten, maar het enigszins klassiek aandoende fries eronder is een nieuw element.\nMen lette dan vooral op de opzetstukken. Boven het middenveld staat, zoals gebruikelijk bij de tweetoren fronten, een lier. Deze is echter rechthoekig geworden, met onderaan twee wat anorganisch aangebrachte C-voluten. De oudere lieren hadden S-vormige armen. De opzetstukken van de torens zijn heel anders dan die van de oudere orgels. In het midden ziet men een druiventros, geflankeerd door een rijk rankwerk, waarin men met enige moeite nog voluutvormen kan herkennen. Bekroond wordt het geheel door een asymmetrisch floraal motief.\nDe consoles onder de torens vertonen een soort ovale cartouche en wijken daarmee dus af van de consoles in Zuid-Scharwoude, Zwaag en Spijk, met hun wigvormige decoratie.",
  "Part11_129AmsterdamLutherse": "Een in het oeuvre van J.F. Witte wat ongebruikelijk negendelig front. Het bestaat uit een ronde middentoren met verhoogde frontstok, geflankeerd door achtereenvolgens gedeelde vlakke velden, gedeelde ronde torens, gedeelde vlakke velen en ronde torens. De gedeelde tussentorens zijn vrijwel zeker een ontlening aan het front van het helaas gesloopte orgel in de Grote Kerk in Den Haag (1882). Daar flankeren gedeelde torens een middenpartij van twee boven elkaar geplaatste rondboogvelden. Hier flankeren zij een middenpartij, bestaande uit een ronde toren en vlakke gedeelde velden. Het zou verleidelijk zijn hierin een gecomprimeerde versie te zien van het Haagse front, maar daarvoor zijn de overeenkomsten toch niet groot genoeg. Bij het in 1896 gebouwde orgel in de Grote Kerk te Apeldoorn kan daarover geen twijfel bestaan. Witte was door de relatief geringe hoogte van het kerkgebouw genoodzaakt tot het bouwen van een vrij brede orgelkas. Om de grote frontbreedte af te zwakken, zal hij het motief van de gedeelde torens van het Haagse front hebben overgenomen. De torens zijn overigens veel smaller dan in Den Haag. De binnenvelden worden aan de bovenzijde recht afgesloten en hebben een half gebogen fronton als bekroning. De zijvelden vertonen een naar buiten aflopende bovenlijst.\nDe ornamentiek is tamelijk uniform. In de voetlijsten van torens en velden zijn cannelures aangebracht. De blinderingen zijn alle van hetzelfde model: een transparant, bijna metalig ornament in de vormen van een nautilus-schelp dat in een bijna horizontale lijn uitloopt. Het nautilus-motief troffen wij reeds aan in de Oude Kerk in Voorburg.\nDe afsluitingen van de buitenvelden vertonen een vergelijkbaar krulmotief. gecombineerd met een naar boven geopende langgerekte C-voluut; beide elementen gescheiden door een knik. Hetzelfde element vindt men bij de bekronende vazen en koepeltjes op de torens. De consoles onder de torens bestaan uit voluten van hetzelfde model.\nIn de kappen van de ongedeelde torens zijn rozetten aangebracht;bij de gedeelde torens ziet men daar ruitvormig aangebrachte smalle banden.\nHet rijke snijwerk en de schilderstukken in de borstwering zijn nog van de oude orgelgaanderij, zij het dat het snijwerk hier en daar is aangevuld.",
  "Part12_001Bergen": "De huidige vorm van dit orgel, met rugwerk en hoofdwerk, dateert uit 1960. Het hoofdwerkfront is nog van het oorspronkelijke instrument. Dit is bijna identiek aan dat van Kruses eersteling in Nijeholtpade uit 1883. Ook hier een vijfdelige opbouw met drie ronde torens en holle gedeelde tussenvelden, alles naar het model van Hardorff, de firma die door Kruse werd voortgezet. De decoratie is hier in hoofdzaak gelijk aan die in Nijeholtpade. De blinderingen aan de pijpvoeten bestaan uit golfranken. De scheiding tussen de etages in de tussenvelden bestaat uit een smalle horizontale lijst, omkaderd door bladwerk dat zich naar de buitenkant verbreedt. De velden worden aan de bovenzijde afgesloten door ingezwenkte lijsten met eronder golfranken. Aan de pijpuiteinden in de torens ziet men een samenstel van voluutvormen, in hoofdzaak identiek aan die in Nijeholtpade, maar iets grover. De vleugelstukken lijken op het eerste gezicht op die in Nijeholtpade, maar zijn toch anders. De verticale symmetrie die daar zo opvalt, is hier niet te bespeuren. De opzetstukken op de zijtorens zijn opgebouwd uit bladranken en voluutvormen. Op de middentoren een lier, geflankeerd door bladranken en voluutvormen. Deze opzetstukken zijn nauw verwant aan die in Nijeholtpade.\nHet in 1960 toegevoegde rugpositief heeft een verlaagde middentoren, een laat voorbeeld van de 'zuidelijke' contrastwerking tussen hoofdwerk en positief. Merkwaardig zijn de facetten in de zijtorens en de verhoogde frontstok in de middentoren. De decoratie sluit aan bij die van het hoofdwerk.",
  "Part12_002Dwingeloo": "Dit orgel werd gebouwd voor de Doopsgezinde Kerk in \u2018d-Gravenhage, een neoromaanse zaalkerk, uit 1886 naar ontwerp van de architect K. Stoffels. In 1964 is het gebouw radicaal gemoderniseerd, waardoor men een belangwekkend gebouw onherstelbaar heeft verminkt. Het orgel wenste men in het gemoderniseerde interieur niet te handhaven en zo is het in Dwingeloo terechtgekomen.\nHet front is ontworpen door de architect van de kerk in een trant die bij de neoromaanse bouwstijl paste. Uitgangspunt is een blokvormige kas met drie ronde torens en twee ongedeelde tussenvelden met driepasafsluiting. Blinderingen zijn niet aanwezig. De middentoren wordt bekroond door een achtkantige lantaarn met sierpijpen en koepeltje, de zijtorens door lagere ronde lantaarns. De drie bekroningen worden verbonden door inzwenkende voluten met boogfries. De torens die zijn voorzien van ronde consoles met een driehoekige versiering, rusten op ronde zuiltjes.",
  "Part12_003Garijp": "Een voorbeeld van het door Bakker & Timmenga veelvuldig toegepaste 'Adema-model', hier met holle tussenvelden in de bredere variant. Het eerste voorbeeld van dit fronttype was het orgel in de Doopsgezinde Kerk te Oldeboorn (1882, deel 1878-1886, 228).\nDe decoratie in Garijp lijkt sterk op die van de Bakker & Timmenga-orgels in Damwoude en Reitsum (1885, deel 1878-1886, 341,362) en is wat aan de grove kant. Ook hier weer de lier op de middentoren met de zwanenhalzen. Opzetstukken als deze, bestaande uit gekoppelde C-voluten, past Bakker & Timmenga in deze tijd veel toe. De vleugelstukken met hun S-ranken zijn bijna identiek aan die in Reitsum en Damwoude.",
  "Part12_004Hiaure": "Een wel zeer sober voorbeeld van het in de 19e eeuw veel toegepaste driedelige vlakke neogotische front, hier in een variant met drie wimbergen. De decoratie is zeer sober en tamelijk grof. Aan de pijpvoeten is een tootlijst aangebracht. De stijlen zijn voorzien van merkwaardige driedelige bladkapitelen. In de wimbergen, die worden bekroond door een zeer eenvoudige kruisbloem, ziet men rozetten met staande vierpas.\nFlaes had eerder een orgel met een vlak neogotisch front geleverd voor de Duitse Kerk in Den Haag (1870, deel 1865-1872, 276-278), waarbij hij een Witte-front navolgde. Het front in Hiaure is anders van opzet. Flaes zou het nog een keer herhalen in de Doopsgezinde Kerk in Middenbeemster (1887). Mogelijk is het front van Hiaure toegeleverd.",
  "Part12_005LeeuwardenBonifatius": "Dit orgel was oorspronkelijk bestemd voor de kapel van het door de Jezu\u00efeten geleide St-Willibrordusgymnasium te Katwijk. Deze kapel, die niet meer bestaat, was gebouwd in 1879 naar ontwerp van Alfred Tepe en ingericht door het atelier Mengelberg. Aanvankelijk was voor de kapel een groter orgel gedacht met een vijfdelig neogotisch front met drie torens en ongedeelde tussenvelden met schuin naar buiten aflopende bovenlijsten, een bij Cavaill\u00e9-Coll niet ongebruikelijke motief.\nHet werd echter een veel kleiner instrument, zonder pijpenfront. Het is een blokvormig geheel, afgesloten door een kantelenrand. De voorzijde vertoont twee velden, waarin de jaloezie\u00ebn van de zwelkast zijn aangebracht. Daarboven ziet men een fries van driepasboogjes, dat ook langs de zijkanten doorloopt. Op de overgang van bovenkas naar onderkas is eveneens een dergelijk fries, maar dan kleiner, te zien.\nCavaill\u00e9-Coll heeft zeker meerdere orgels van dit model vervaardigd. In een catalogus van zijn bedrijf uit 1891 wordt een vergelijkbaar orgel afgebeeld. Daar is de decoratie echter in neorenaissance vormen uitgevoerd. Verder is op elk der beide hoeken \u00e9\u00e9n pijp geplaatst. Op die plaats ziet men in Leeuwarden alleen een smal paneel. Heeft daar misschien vroeger ook een pijp gestaan?",
  "Part12_006Maarsbergen": "Een sober orgel met een geheel vlak vijfdelig front, opgebouwd uit een torenachtig middenveld, twee smalle tussenvelden met verhoogde frontstokken en twee torenachtige zijvelden. De verzorgde decoratie is terughoudend. De blinderingen in de drie smalle velden bestaan uit ruggelings gekoppelde C-voluten met daarbinnen kleinere plastische voluutvormen. Aan de pijpvoeten in de tussenvelden is een op zijn rug liggende C-voluut te zien. De tussenvelden worden aan de bovenzijde afgesloten door sierlijke inzwenkende lijsten, omkaderd met bladwerk. De opzetstukken boven de drie smalle velden bestaan ook weer uit C-voluten. In de vleugelstukken zien wij gekoppelde S-ranken, die naar beneden uitlopen in een krul: een gebruikelijk motief. Voor het overige zijn de opbouw noch de ornamentiek zo specifiek dat die een toeschrijving mogelijk zou maken. Dergelijke vlakke fronten komen in Nederland voornamelijk in een neogotisch idioom voor. Voor het huis Van Dam, waaraan het instrument wordt toegeschreven, is het front in geen geval kenmerkend. Het heeft eerder nog iets van Ypma weg. Ypma vervaardigde in deze tijd geen volledig vlakke fronten maar een zekere overeenkomst met De Weere (1885, deel 1878-1886, 344-345) en Haarlemmerliede (1890) kan men toch wel vaststellen. Aangezien de firma Goldschmeding die het orgel leverde, vrij was in haar keuze van vaklieden, hoeven de makers van het binnenwerk en die van de kas niet identiek te zijn.",
  "Part12_007Nibbixwoud": "Een sober vijfdelig neogotisch front met een vlakke middentoren, vlakke ongedeelde tussenvelden met verhoogde pijpstokken en trapeziumvormige zijtorens. Blinderingen aan de pijpvoeten ontbreken. De middentoren wordt afgesloten door een tootboog, waarboven een wimberg, geflankeerd door pinakels en bekroond door een kruisbloem. De zijtorens zijn eveneens voorzien van tootbogen en wimbergen, maar alles op kleinere schaal. De tussenvelden hebben een afsluiting in de vorm van een kielboog. Onder de torens een spitsboogfries.\n\nNiet gepubliceerde bronnen\nArchief Flentrop Orgelbouw.\nArchief Kaat en Tijhuis Orgelmakers.\nSmits-archief.\n\nOrgelnummer 1032",
  "Part12_008Stadskanaal": "Een orgel met een gecompliceerde geschiedenis en ook een wat raadselachtig front. Het staat vast dat Jan Doornbos in 1886 een nieuw orgel leverde voor de Christelijke Gereformeerde Kerk aan de Ebbingestraat te Groningen. Hij gebruikte daarbij delen van het bestaande orgel, dat in 1820 was gebouwd door N.A. Lohman voor de Hervormde Kerk te Noordlaren. De in de kas aanwezige bouwsporen zijn zo onduidelijk dat definitieve conclusies onmogelijk zijn.\nVolgens mondelinge overlevering zou het huidige bovenwerkfront afkomstig zijn van het Lohman-orgel. Wat de omvang betreft is dit mogelijk; het betrof een vier-voets instrument met negen stemmen. Ook paste Lohman in die tijd nog wel spitse zijtorens toe. Bij nauwkeuriger beschouwing rijzen hier toch enige problemen. Bij alle Lohman-orgels die uit deze tijd nog zijn overgebleven, ziet men ronde torens met facetten; deze ontbreken in Stadskanaal. De thans aanwezige profielen van kappen en onderlijsten stammen niet uit 1820 en zijn zeker niet van Lohman; zie bijvoorbeeld de in 1817 gebouwde orgels te Eenrum en Zuidwolde (deel 1790-1818, 325-327, 334-335). De decoratie is in geen geval vroeg 19e-eeuws maar van dezelfde hand als het snijwerk aan de rest van het orgel. Alleen de vuurpotten op de spitse torens zouden uit de tijd van Lohman kunnen dateren. Bijna identieke vuurpotten vindt men op het orgel in Ulrum (1806, deel 1790-1818, 201-203). Het beeld van David is van een type dat gedurende de gehele 19e eeuw gangbaar was. Kortom, het staat niet vast of het bovenwerkfront inderdaad ooit een zelfstandig orgelfront was.\nHet front bestaat uit een middenpartij met twee etages. De bovenste, het aan Lohman toegeschreven deel heeft een ronde middentoren, smalle licht geholde tussenvelden en spitse zijtorens. Dit gedeelte wordt van het benedenfront gescheiden door een brede vlakke lijst, wat enigszins als een gelegenheidsoplossing aandoet. Misschien heeft Doornbos gedacht aan de Van Oeckelen-fronten van het type Olst (1888), waar de brede lijst tussen boven- en benedenfront wordt verlevendigd door een boogfries. Het benedenfront, waarvan de bovenlijsten in \u00e9\u00e9n lijn liggen, volgt ongeveer de indeling van het bovenwerk: een ronde middentoren, smalle even geholde tussenvelden, hier van twee etages, en in plaats van de spitstorens vlakke velden. De verhouding tussen beide frontdelen is niet in ieder opzicht gelukkig. Vreemd is ook dat enkele pijpen in de middentoren boven de bovenlijst uitsteken. Het front krijgt vooral gewicht door de forse ronde zijtorens. Deze worden met het middendeel verbonden door smalle geholde velden van drie etages. Het lijkt aannemelijk dat iemand bij het maken van een front aus einem Guss andere proporties zou hebben gekozen, zoals bijvoorbeeld bij het enigszins verwante front van de gebroeders Van Oeckelen in de Hervormde Kerk te Slochteren (1896). Op grond van deze overwegingen zou het inderdaad mogelijk zijn dat bij in 1886 een bestaand front is hergebruikt dat echter geheel aan het nieuwe concept werd aangepast.\nHet snijwerk dateert geheel uit 1886 en is van hoge kwaliteit. Overheersend zijn de voluutvormen: veel C-voluten, waaruit ranken voortkomen die er S-voluten van maken; zie de bovenblinderingen in de benedenmiddentoren en op de torenblinderingen in het bovenwerk. Aan de pijpuiteinden in de zijtorens overheersen de S-ranken. Opmerkelijk is de benedenblindering in de middentoren van het benedenfront: rijk bladwerk met bloemen en ook nog abstracte voluutvormen. In het bladwerk valt nog met enige moeite de grondvorm van de C-voluut te herkennen. Eenvoudiger is dit bij de eveneens rijke benedenblinderingen van de zijtorens. Buitengewoon fraai is de soffiet onder het benedenfront, met weelderig gestileerd bladwerk en een afhangende pijnappel. Draperie\u00ebn vindt men boven de tussenvelden in het bovenwerk en boven de verbindingsvelden tussen middendeel en zijtorens. De vleugelstukken bestaan elk uit een S-rank, waarvan een reusachtige naar buiten geopende C-voluut afhangt die weer wordt gecompliceerd door bladwerk en zich uiteindelijk met een sierlijke krul weer versmalt. Met name deze vleugelstukken lijken enigszins op de krullen van de Van Oeckelen-orgels uit deze tijd. Kan hier dezelfde beeldsnijder aan het werk zijn geweest?\nOp de torens ziet men gecanneleerde zuilschachten met draperie\u00ebn; op de middentoren de reeds vermelde zittende David, op de zijtorens bazuinblazende engelen. Deze beelden zijn van een zeer gebruikelijk model dat gedurende de gehele 19e eeuw in gebruik was en bijna tot handelsmerk werd van de orgelmakerij Knipscheer.",
  "Part12_009Warmenhuizen": "Het front van dit orgel is bijna identiek aan dat van het instrument in de St-Jan te Hoogwoud uit 1873 (deel 1872-1878, 104-106). Opvallende elementen zijn het driehoekige benedendeel van de middenpartij, de beeldnis bij wijze van middentoren en de grote afsluitende boog met frontaal die het middendeel bekroont. Deze elementen hebben beide orgels gemeen evenals een deel van de decoratie. Maar er zijn ook aanzienlijke verschillen.\nIn de eerste plaats is het front in Warmenhuizen slanker. De pijpvelden in de middenpartij zijn smaller en bevatten minder pijpen dan in Hoogwoud. Verder is het bovendeel van de middenpartij transparanter; het bovendeel van de middenpartij is in Hoogwoud gesloten, hier is het opengewerkt. Ook zijn daar in plaats van de engelen, zoals in Hoogwoud, driepasopeningen aangebracht. Verder lijkt het of de ontwerper wat consequenter romaans te werk wilde gaan. Zo is de boog die de gehele middenpartij overspant voorzien van een zigzag decoratie, een typisch romaans motief. Het fronton boven de middenpartij is niet meer voorzien van neoclassicistische palmetten, maar van vrij fantastische florale motieven en gekoppelde C-voluten op de hoeken. Op de bogen boven de pijpvelden zijn rozetten te zien.\nDe torens van beide orgels verschillen ook. De benedenblinderingen, die bestaan uit tootlijsten en de bovenblinderingen, gevormd door driepasboogen, zijn bij beide orgels in hoofdzaak gelijk. De torenkappen verschillen echter aanzienlijk: in Hoogwoud zijn deze glad, in Warmenhuizen zijn zij voorzien van gestileerd bladwerk dat de decoratie van het Domorgel in Utrecht (1831) in herinnering roept (deel 1819-1840, 274-277). De borstweringen van de torenspitsen met hun vierpasrozetten zijn bij beide fronten ongeveer gelijk, maar de hoektorentjes verschillen weer; in Hoogwoud worden deze door koepeltjes afgesloten, in Warmenhuizen door spitsen met zijschilden en een kruisbloem in top. De eigenlijke spitsen van de beide torens zijn in Hoogwoud voorzien van een in wezen gotische decoratie van rozetten met vierpassen; in Warmenhuizen is dat een geschubde afdekking, die herinnert aan het romaans van de Poitou, een bouwtrant die juist in deze tijd meer algemeen bekend werd.\nDe onderkas is bij beide instrumenten op een paar details na gelijk. Ten slotte Caecilia: in Hoogwoud heeft haar beeld met name door de plooival uitgesproken klassieke trekken; zij houdt haar orgeltje in de rechterhand, terwijl zij in de linkerhand een zegepalm vasthoudt. Het beeld in Warmenhuizen heeft een eenvoudiger plooival. Verder houdt zij haar orgeltje in haar linkerhand, terwijl zij er met haar rechterhand op speelt.",
  "Part12_010WilligeLangerak": "Het front is ontworpen door de architect J. Smits uit Schoonhoven. Deze heeft waarschijnlijk de detaillering bepaald van een ontwerptekening die door de orgelmakers was geleverd. Het ontwerp is namelijk zonder meer in te passen in het oeuvre van de derde generatie Van Dam. Het is in deze vorm bovendien nog enkele malen toegepast, ook in de jaren tachtig van de 19e eeuw.\nHet ontwerp kan gezien worden als een gereduceerde versie van het in 1856 ge\u00efntroduceerde fronttype met twee torens, een breed middenveld en twee smalle buitenste veldjes. Door weglating van die smalle buitenvelden is het drieledig frontontwerp ontstaan dat hier toegepast is.\nDe invloed van architect Smits is in hoofdzaak terug te vinden in de detaillering die in neorenaissancestijl is uitgevoerd. In het werk van de orgelmakers Van Dam kwam dit toen nog niet voor.\nDe eigen smaak van de orgelmakers is terug te vinden in de culs-de-lampe onder de twee torens, waar de gebruikelijke C-voluten en bloemmotieven te vinden zijn. Het grote paneel onder het verhoogd geplaatste middenveld, waartegen een ornament met bladmotieven en muziekinstrumenten is aangebracht, is atypisch voor Van Dam. Dat is nog meer het geval bij de detaillering van de kappen van de torens, de vleugelstukken, de frontstijlen en vooral de flauwe boog die het middenveld afsluit. In deze elementen zijn we ver verwijderd van de ornamentiek die de kassen van de orgelmakers Van Dam in de jaren tachtig van de 19e eeuw kenmerkt en die stelselmatig gebruik maakt van 18e-eeuwse barokke motieven. Het is vooral het lijstwerk van de kappen en de boog, met de in het fries aangebrachte ornamenten, dat opvalt en naar de neorenaissance verwijst. Ook de uitvoering van de frontstijlen, als het ware uit delen opgebouwd, gescheiden door een voeg, grijpt op deze stijl terug.\nBoven in de torens en in de boog zijn blinderingen aangebracht met in hoofdzaak bladmotief. Op de boog een bekroning met in het midden een schelpmotief en daarboven een lier, bekroond door een lauwerkrans. De bekroningen van de beide torens zijn in de vorm van een halve bol uitgevoerd, met voluutvormen in de onderste geleding en daarboven een gelobd ornament uitlopend in een vergulde spits op een bol.",
  "Part12_011Amsterdamkon": "Tussen 1879 en 1884 werd in Amsterdam de Koepelkerk gebouwd, 'tot dankzeggend aandenken' aan de bevrijding 'van den Spaanschen en Roomschen druk'. Zij was een opmerkelijke neogotische koepelkerk, gebouwd naar ontwerp van de architect A.J. van Beek. Zij werd helaas in 1972 gesloopt.\nHet orgel dat J.F. Witte voor deze kerk vervaardigde, was de grootste versie van het blokvormige model met verhoogd middendeel die door de Wittes is geleverd.\nDe detaillering is eenvoudig. De drie pijpvelden zijn spitsbogig en hebben tootlijsten aan de pijpvoeten en aan de pijpuiteinden toten. In de boogzwikken zijn driehoekige gotische elementen aangebracht. Boven de bogen is een driedelig fries te zien. De stijlen zijn voorzien van inkassingen en ezelsruggen. De forse wimberg bevat een vierpas en wordt geflankeerd door pinakels en afgedekt door hogels.\nEr bestaat van dit ontwerp ook een variant in rondboogstijl. Daarbij is eenvoudigweg alles wat bij het uitgevoerde ontwerp spitsbogig was, rondbogig gemaakt.",
  "Part12_012Hoogerheide": "In 1884 plaatste de firma Van Dam een orgel in de Hervormde Kerk te Spijk (deel 1878-1886, 320-322) met een front dat als een gereduceerde versie van het type Mantgum (1879, deel 1878-1886, 81-83) kan worden beschouwd. Het in Mantgum en verwante orgels aanwezige pseudo-onderpositief kwam te vervallen en de middentoren werd naar beneden doorgetrokken. Verder kregen de bovenetages van de tussenvelden gebogen schuin aflopende bovenlijsten met snijwerk aan de bovenkant. Het resultaat is niet in ieder opzicht overtuigend, het geheel werkt wat log.\nVoor de Gasthuiskerk te Zierikzee bouwde Van Dam in 1887 een orgel (thans te Hoogerheide) met een front dat is op te vatten als een verbeterde versie van het front van Spijk. Het is in de eerste plaats rijziger, zodat de proporties evenwichtiger zijn. Verder hebben de bovenlijsten van de tussenvelden weer een ingezwenkt profiel gekregen, wat het geheel eleganter maakt. Voor het overige is het concept van beide orgelfronten identiek.\nDe decoratie is verwant aan die in Spijk. De voluutvorm overheerst ook hier, maar het strikt plantaardige aandeel is sterker geworden. Zo zijn bladranken te zien aan de pijpvoeten in de tussenvelden. De gekoppelde S-voluten aan de pijpvoeten in de torens met hun ombladering zijn bij beide orgels ongeveer gelijk. Dat geldt ook voor de bovenblinderingen in de torens; ook daar S-voluten met veel bladwerk. In de torenvelden kleine S-voluten, ook met bladwerk. De bovenblinderingen in de boogvelden in Spijk heeft daar rankwerk en in het midden twee naar beneden geopende C-voluten; in Hoogerheide is de decoratie nauw verwant, alleen zijn de voluten nu met hun opening naar boven gericht. Het zijn juist dit soort kleine verschillen die het snijwerk van de Van Dam-orgels uit deze periode zo boeiend maken.\nZo ook de vleugelstukken die veel op die in Spijk lijken, maar zijn strakker geworden. De bovenste C-voluut die in Spijk een sierlijke bocht maakt is hier bijna recht geworden en voorzien van een decoratie die bekend staat als 'geteld geld'.\nDe bovenblinderingen in de boventussenvelden zijn, anders dan in Spijk, weer aan de onderkant van de bovenlijst aangebracht en bestaan uit golfranken.\nTen slotte de opzetstukken: op de middentoren een door twee C-voluten gevormde cartouche met daarop de symbolen van geloof, hoop en liefde. Op de zijtorens ingezwenkte schilden met bloemmotieven. Een waardig en tegelijkertijd feestelijk geheel.",
  "Part12_013Middenbeemster": "Dit voor Flaes zeer atypische neogotische front is een gecomprimeerde versie van het front in de Hervormde Kerk te Hiaure (oorspronkelijk in de Hervormde Kerk te Aarlanderveen). Ook hier drie vlakke velden met wimbergen. De decoratie is hier nog soberder dan in Hiaure. Blinderingen ontbreken geheel. De stijlen zijn nog wel, zoals in Hiaure, voorzien van kapitelen, maar deze zijn hier veel simpeler. In de wimbergen, die het zonder bekroning moeten stellen, bevinden zich rozetten met staande vierpas. In de zwikken in de middelste wimberg zijn visblazen aangebracht.",
  "Part12_014Oudewater": "Een neogotisch front van zeer merkwaardige proporties. Het omvat een trapeziumvormige middentoren, vlakke tweedelige tussenvelden en spitse zijtorens. Opvallend is vooral de grote breedte van de tussenvelden met hun schuine bovenlijsten die de middentoren welhaast inpakken. Een typisch Maarschalkerweerd-trekje wordt gevormd door de driehoekige panelen onder de benedenvelden, waarmee het labiumverloop in beide etages correspondeert. Deze lijnenvoering wordt nogal abrupt onderbroken door de smalle horizontale lijsten tussen de etages.\nDe decoratie is goeddeels gebaseerd op de klassieke geometrische gotiek. Blinderingen aan de pijpvoeten ontbreken. Aan de pijpuiteinden in de velden bevinden zich kleine boogjes. De schuine bovenlijsten zijn met rozetten opengewerkt, een decoratie die men ook aantreft in de voetlijsten van de torens. Op deze lijsten zijn gestileerde bloemen te zien. In de middentoren zijn aan de bovenzijde spitsbogen met wimbergen aangebracht, waartussen pinakels. De toren wordt bekroond door een afgeknotte spits. De spitse zijtorens hebben gesloten wimbergen met rijk getraceerde rozetten. Zij worden beneden ondersteund door een tweezijdig naar voren springende spitsboog. Onder de middentoren een opengewerkte cul-de-lampe. Opvallend zijn de vleugelstukken met hun voluutvorm en hun rozetten met vierpas. Dergelijke vleugelstukken zijn in het werk van Maarschalkerweerd verder niet bekend. Vergelijkbare voluutvormige wangen vinden wij enkele keren bij de Wittes en de Van Dams, zij het anders gedetailleerd.\nHoe moeten wij de merkwaardige vorm van dit front verklaren? De schuine bovenlijsten die de middentoren inpakken, doen denken aan het beroemde orgelfront in de Abdijkerk van Saint-Denis, maar daar houden de overeenkomsten toch wel mee op. Kan het atelier Mengelberg, waarmee Maarschalkerweerd veel samenwerkte, er de hand in hebben gehad? Dat is op stilistische gronden uitgesloten. De overmatige breedte van de velden suggereert dat het de ontwerper er vooral om te doen was om de westzijde van de kerk goed op te vullen. Dit doet een architect als ontwerper vermoeden. Nu heeft de architect van de kerk, E.J. Margry, ook de meeste inrichtingsstukken ontworpen en in zijn eigen atelier doen uitvoeren. Het is derhalve zeer goed mogelijk dat hij ook het ontwerp voor het orgelfront heeft vervaardigd. Dit wint aan waarschijnlijkheid als wij bedenken dat het in 1884 gebouwde Maarschalkerweerd-orgel in de H-Hartkerk te Rotterdam, een kerk ontworpen en ingericht door dezelfde Margry, een nauw verwant front had. Kerk en orgel werden in 1940 verwoest.\nBij Maarschalkerweerd vindt men dergelijke fronten verder niet. Het verdwenen front van het orgel in de kathedraal in Paramaribo (1888) bezat weliswaar ook een grote breedtewerking, maar was veel sterker geleed.",
  "Part12_015Pannerden": "In 1878 bouwde Pereboom & Leijser een orgel in Xendremael (B) met een front bestaande uit twee gekoppelde velden met wimbergen, geflankeerd door twee lagere velden met horizontale bovenlijsten. Dit idee was ontleend aan het frontconcept van het in 1877 gebouwde orgel van de Sainte-Foye in Luik, dat in 1878 bij hun orgel in de St-Martinus in Maastricht-Wijck een andere uitwerking kreeg (deel 1878-1886, 30-32).\nWat hebben de orgelmakers nu in Pannerden gedaan? Zij hebben tussen de twee velden met wimbergen een trapeziumvormige toren geplaatst. Verder veranderde in beginsel niets, alleen is de decoratie in Pannerden eenvoudiger dan in Xendremael.\nBlinderingen aan de pijpvoeten ontbreken. Aan de pijpuiteinden zijn eenvoudige tootbogen aangebracht. Op de wimbergen en op de spits van de middentoren zijn hogels aangebracht. De zijvelden worden door een kanteellijst afgesloten. De console onder de middentoren lijkt met zijn weelderige vegetatieve vormen uit een andere wereld te komen.\nPereboom & Leijser is nog \u00e9\u00e9n keer op dit frontmodel teruggekomen en wel bij het orgel dat zij in 1897 bouwden voor de Jezu\u00efetenkerk te Groningen.",
  "Part12_016Rhoon": "Een voorbeeld van de blokvormige orgelkas met driedelig front met verhoogde middenpartij die in de 19e eeuw zo veel werd toegepast, hier in een variant van Maarschalkerweerd. Deze heeft dergelijke kastypen uitsluitend in een neogotische vormgeving toegepast. Dit is het oudste bewaard gebleven orgel van deze bouwer met een dergelijke kas.\nHet front van dit orgel is zeer sober van uitvoering. Het middenveld is voorzien van een zeer sobere wimberg met hogels en kruisbloem. Boven de horizontaal afgedekte zijvelden is een spitsboogfries aangebracht, een trekje dat voor alle Maarschalkerweerd-orgels van dit type karakteristiek zou blijven. Op de hoeken van de velden zijn pinakels geplaatst van gelijke hoogte als die op de middenpartij. Blinderingen ontbreken.\nOpmerkelijk is dat het orgel is voorzien van een geschilderde decoratie. Op de zijstijlen zijn inkassingen geschilderd. De lijsten en bogen zijn in rood afgebiesd, terwijl in de boogzwikken goudkleurige bloemmotieven op roze fond zijn aangebracht, een decoratie die in het boogfries boven de velden terugkeert. Onder de pijpvelden zijn blauwe rechthoeken geschilderd waarin sierlijke S-ranken zijn uitgespaard.",
  "Part12_017Terband": "Een rijzige variant van het door de Van Dams veelvuldig gebruikte frontmodel met drie torens en rondbogige tussenvelden dat voor het eerst werd toegepast in 1881 in de Hervormde Kerk te Raamsdonk (deel 1878-1886, 178-180). Onder de verhoogde frontstokken in de velden diamantkoppen.\nDe decoratie wijkt in een aantal opzichten af van de oudere voorbeelden van dit fronttype, bijvoorbeeld de bovenblinderingen in de tussenvelden. Bij de oudere orgels bestaan die uit een reeks gekoppelde C-voluten. Hier zijn het sierlijke, virtuoos gesneden bladranken met in het midden een rolwerkachtige cartouche, een element uit de late 16e eeuw. De bovenblinderingen in de zijtorens vertonen een vrij grote overeenkomst met die van het direct aan Terband voorafgaande orgel van dit model in de Hervormde Kerk te Westwoud uit 1883 (deel 1878-1886, 286-287): twee C-voluten waaruit naar het midden toe een krul voortkomt. In Westwoud ziet men dan in het midden een kleine cartouche; in Terband is geen centraal element te bespeuren. De bovenblindering in de middentoren is verwant van opbouw, maar bevat rijk bladwerk. Ook de overige blinderingen zijn aan die van de oudere instrumenten van dit model verwant. De vleugelstukken zijn dat ook, maar men lette toch op de speelse rank bovenop de borstwering die de indruk maakt graag een eigen leven te willen leiden. Het rijke fruit van Westwoud ontbreekt hier.\nHet opzetstuk op de middentoren bestaat uit twee schuin geplaatste C-voluten met hun opening naar het midden gericht, die een wapenschild dragen met daarop een kruis, een anker en een hart: geloof, hoop en liefde. Op de zijtorens opzetstukken van C-voluten, die met hun krullen naar buiten zijn gericht en een onregelmatige cartouche flankeren, die op haar beurt weer door twee gekoppelde C-voluten wordt bekroond. De console onder de middentoren wordt gesierd door twee gekoppelde voluten en bloemmotieven, bij de zijtoren ziet men daar cartouches.",
  "Part12_018Terheyden": "Een eenvoudig vlak front van drie velden, waarvan het middelste hoger is en iets verder naar voren springt dan de zijvelden. Alle drie velden hebben een V-vormig labiumverloop. De eigenlijke orgelkas is smaller dan het front en staat ingeklemd onder de stutten van de dakruiter op de kerk.\nDe decoratie is uiterst sober. Blinderingen aan de pijpvoeten ontbreken. Aan de pijpuiteinden is eenvoudig rankwerk aangebracht.",
  "Part12_019Tietjerk": "Wederom een voorbeeld van een Bakker & Timmenga-orgel met een front ontleend aan het standaardmodel van de firma Adema, maar dan, zoals meestal bij Bakker & Timmenga, met holle tussenvelden. Ook hier vallen de lage bovenvelden op. De decoratie is sober. De blinderingen bestaan alle uit S-ranken met tamelijk grof bladwerk. In de vleugelstukken ziet men juist weer drie C-voluten, maar wel omkaderd door een S-rank. De opzetstukken bestaan uit gekoppelde C-voluten. Bij de middentoren is daar een bescheiden lier op geplaatst, zonder de door Bakker & Timmenga in deze tijd vaak aangebrachte zwanenhalzen.",
  "Part12_020Tricht": "Een voorbeeld van het standaardfront van Flaes, gebaseerd op het door hem tezamen met zijn compagnon Br\u00fcnjes in 1855 gebouwde orgel in de Doopsgezinde Kerk te Wormerveer (deel 1850-1858, 268-270). Drie ronde torens, waarvan de middelste met verhoogde frontstokken en brede ongedeelde, horizontaal afgesloten tussenvelden.\nDe decoratie is eveneens van het gebruikelijke model. In de torens en boven in de velden bestaan de blinderingen uit golfranken. Aan de pijpvoeten in de velden de gebruikelijke S-voluten met enig rankwerk erbij. Boven de velden de eveneens gebruikelijke inzwenkende lijst met knik, waaronder rankwerk. De console onder de middentoren vertoont bladwerk, onder de zijtorens bevatten de consoles een gelobde versiering. Bij Flaes gebruikelijk, is de bekroning van de zijtorens door vazen en van de middentoren door een muziektrofee. De vazen zijn hier inderdaad, maar de middentoren wordt bekroond door een forse staande engel met wijd uitgespreide vleugels.",
  "Part12_021Zevenaar": "Dit is waarschijnlijk het oudste nog bewaarde voorbeeld van een orgelaanleg die de gebroeders Gradussen meerdere keren hebben toegepast: een smalle doch diepe orgelkas, geplaatst langs \u00e9\u00e9n der zijwanden van het zangkoor. Sinds het midden van de 19e eeuw was het gebruik geworden de zangkoren van r.k. kerken onder te brengen op in de toren aangebrachte galerijen. Deze torens werden daarom vaak voorzien van een groot venster. Om deze vensters vrij te houden had men bij grotere orgels reeds zijn toevlucht genomen tot een opstelling in twee kassen. Bij een klein werk beperkte men zich tot \u00e9\u00e9n smalle diepe kas.\nNaar de kerk toe heeft het orgel een front van twee vlakke velden, uitgevoerd in een zeer sobere neogotiek. Het linkerveld, het breedste, is voorzien van een wimberg, het rechterveld wordt bekroond door een spitsboogfries. De naar het zangkoor gerichte zijwand is voorzien van getraceerde openingen in twee etages. De benedenopeningen zijn zeer sober, de bovenste zijn voorzien van forse rozetten met vierpassen. Ook bij hun orgels te Baak en Beesd (beide 1892) zouden de gebroeders Gradussen deze opzet volgen.",
  "Part12_022Zieuwent": "Een betrekkelijk rijke variant van het in de 19e eeuw veel toegepaste frontmodel met velden met wimbergen. Het is vijfdelig en omvat drie vlakke velden, elk bekroond door een wimberg. Tussen middenveld en zijvelden zijn tussenvelden ingevoegd, die met een halve boog worden afgesloten. Het middelste veld is het rijkst gedecoreerd. De toten eindigen in een bloemvormig ornament. De opengewerkte wimberg is voorzien van een rozet en van hogels en van 'schouderstukken' met een opengewerkt boogfries. De zijvelden hebben toten van hetzelfde model als het middenveld. In de boogzwikken is een driepas te zien. Daarboven ziet men een opengewerkt rechthoekig gedeelte dat wordt doorsneden door voluut. Daarboven is ook weer een wimberg aangebracht. De zijvelden ten slotte zijn veel soberder behandeld. Slechts twee ongedecoreerde toten sluiten het pijpveld af. De wimbergen, die op dezelfde wijze zijn ingepakt als de wimberg bij het middenveld, bevatten een rozet met vierpas. Overal zijn kwistig pinakels en kruisbloemen aangebracht. De onderkas is voorzien van briefpanelen. In de overgang tussen boven- en onderkas is liggend traceerwerk te zien.",
  "Part12_023Baard": "Wederom een voorbeeld van het door Bakker & Timmenga aan Adema ontleende frontmodel, met drie ronde torens, gebogen tussenvelden, boogvormige benedenetages en gekortwiekte bovenetages.\nDe decoratie is, zoals meestal bij dit model orgels, vrij sober. Typerend zijn de lage benedenblinderingen, waarin de S-rank overheerst. Ook bij de overige blinderingen is de S-rank dominant, al hebben de bovenblinderingen in de torens wel wat meer presentie. Verscheidene Bakker & Timmenga-orgels van dit type hebben aan de uiteinden van de bovenlijsten van de velden een klein speels ornamentje. Hier vinden wij dat ook, zowaar met enigszins rococoachtige vormen. De opzetstukken op de zijtorens bestaan in hoofdzaak uit C-voluten. Bij de middentoren komen uit twee grote voluten in het midden nog twee kleine voort. Ook zien wij hoe uit de grote voluten zich S-voluten ontwikkelen die een tegenbeweging vormen met de zwanenhalzen van de in het midden geplaatste lier. De vleugelstukken bestaan uit binnen een S-rank opgehangen C-voluten.",
  "Part12_024Berkhout": "Een voorbeeld van het fronttype Mantgum (1879 deel 1878-1886, 81-83). Iets minder rijzig dan het prototype, maar rijziger dan het verwante Zuid-Scharwoude (deel 1878-1886, 191-193). De onderste tussenvelden hebben dezelfde uitgesproken boogvorm die in het front van Zuid-Scharwoude.\nDe decoratie wijkt in menig opzicht af van die van de andere orgels van dit model. Wat opvalt is de aanwezigheid van veel eikenblad. Het is interessant de benedenblinderingen van het middenveld van het 'onderpositief' en van de boogvelden te vergelijken met het snijwerk in Zuid-Scharwoude en Mantgum en met dat bij de verwante orgels in Spijk (1884, deel 1878-1886, 320-322) en Hoogerheide (1887). Wij zien ongeveer dezelfde voluutvormen als bij deze oudere instrumenten, maar zij zijn tot eikentakken getransformeerd. Hetzelfde geldt ook voor het snijwerk aan de pijpvoeten in de torenvelden. Bovenin het middenveld van het 'onderpositief' is het voluutkarakter meer uitgesproken.\nLangs de bovenlijsten van de bovenetages van de tussenvelden kruipt een rank naar boven. Dat was al in Mantgum zo, al is daar de rank sierlijker.\nDe voluten hebben zich het best weten te handhaven aan de pijpvoeten in de torens, waar zij in hoofdzaak dezelfde vormen vertonen als in Mantgum en verwanten. De voluten boven in de torens zijn, net als in Mantgum, sterk bebladerd. Hetzelfde geldt voor de bovenblinderingen in de torenvelden.\nDe opzetstukken op de zijtorens bestaan uit door C-voluten omlijste cartouches met een hangend plantaardig motief erop, bekroond door een soort palmet. Het opzetstuk op de middentoren is thans niet meer aanwezig.\nDe vleugelstukken zijn bijna identiek aan die in Hoogerheide; ook hier de hoekiger vormen en het motief van 'geteld geld'.\nDe soffiet onder de middentoren bevat een cartouche met palmet. Onder de zijtorens ziet men weer de veel gebruikte figuur van twee gekoppelde C-voluten.\nWanneer men het snijwerk hier vergelijkt met dat in Mantgum, Zuid-Scharwoude, Spijk of Hoogerheide, dan lijkt het wat routineuzer te zijn geworden, minder verfijnd. Deze tendens zal zich voortzetten. Niettemin is ook dit orgelfront een grootse getuigenis van het kunnen van zijn makers.",
  "Part12_025DeMeern": "Dit orgel stond oorspronkelijk in de R.K. Kerk te Oudenrijn, een voorbeeld van de decoratieve neogotiek, gebouwd in 1859 naar ontwerp van de architect H.J. van den Brink. In de voorgevel van deze kerk bevond zich een breed spitsboogvenster dat bij de bouw van het orgel zo veelmogelijk vrij gelaten moest worden. Dit verklaart de lage middenpartij van dit instrument. Maarschalkerweerd bouwde een instrument met twee forse vlakke torens die hij verbond door een vrij laag tussenstuk dat werd uitgevoerd zonder middentoren. Hij voorzag het van driehoekige panelen onder de pijpvelden, zoals hij die al verschillende keren had toegepast. De hierdoor ontstane schuin naar het midden oplopende onderlijsten kregen in de bovenlijsten een tegenbeweging. Bovendien bracht hij tussen de torens nog een omgekeerde tudorboog met hogels aan. Deze opzet herinnert enigszins aan die van het Maarschalkerweerd-orgel in Dedemsvaart uit 1881, maar is wat conventioneler (deel 1878-1886, 168-169).\nDe decoratie is sober. Het is niet aannemelijk dat het atelier Mengelberg, waarmee Maarschalkerweerd vaak samenwerkte, hierin de hand heeft gehad. Blinderingen aan de pijpvoeten ontbreken. In de middenvelden zijn aan de pijpuiteinden eenvoudige rondboogjes aangebracht. In de spitsbogige pijpvelden in de zijtorens zijn vlak uitgezaagde toten te zien. Op de torens tootlijsten en pinakels. Onder de pijpvelden in de middenpartij zijn geschilderde spreukbanden aangebracht. Onder de pijpen in de torens en in de boogzwikken bevindt zich eenvoudig geschilderd rankwerk.\nIn 1897 zou Maarschalkerweerd een rijkere en monumentalere versie van dit concept tot stand brengen in de St-Dominicus te Alkmaar. Daar werd wel een middentoren aangebracht. Deze kreeg een trapeziumvorm, evenals de zijtorens. Deze waardevolle kerk werd echter gesloopt; enige delen van het Maarschalkerweerd-front zijn opnieuw gebruikt in de St-Willibrordus te Bodegraven.",
  "Part12_026Einighausen": "Een voorbeeld van een veelvuldig door Pereboom & Leijser gebruikt frontmodel met een verhoogd middenveld met rondbogige afsluiting. Het orgelfront in Einighausen is nauw verwant aan dat in Margraten uit 1879 (deel 1878-1886, 84-85). Bij de oudste voorbeelden van dit type zijn de buitenvelden iets hoger dan de binnenvelden; in Margraten wordt dit verschil in hoogte alleen bewerkstelligd door de zware frontons boven de buitenvelden. Bij het in 1880 gebouwde orgel in Attenhoven (B) zijn de buitenvelden lager dan de binnenvelden. In Einighausen liggen binnen- en buitenvelden onder \u00e9\u00e9n gemeenschappelijke horizontale lijst. Anders dan in Margraten heeft dit orgel weer een gesloten onderkas. De decoratie is veel eenvoudiger. Alleen het middenveld vertoont enige decoratieve verrijking: een gelobde boog op smalle zuiltjes, terwijl zich om de halfronde bovenlijst een reeks S-ranken kronkelt. Verder zien wij alleen eenvoudige stijlen en consoles. Juist door deze soberheid biedt dit orgel een overtuigende aanblik.",
  "Part12_027Gouderak": "Het laatste door Pieter Flaes voltooide orgel heeft dezelfde frontopbouw als het eerste instrument dat deze orgelmaker bouwde voor de Doopsgezinde Kerk te Wormerveer (1855, deel 1850-1858, 268-270). Dit zou het standaardtype van deze orgelmakerij worden. Het gaat in wezen terug op het front van het B\u00e4tz-orgel in de Nieuwe Kerk te Delft (1840, deel 1819-1840, 384-387) met een ronde middentoren met verhoogde frontstok, vlakke ongedeelde tussenvelden en ronde zijtorens.\nOok de ornamentiek is van het vertrouwde model. Aan de pijpvoeten in de velden ziet men brede S-voluten die bij alle orgels van dit model voorkomen. Onderin de torens zijn golfranken aangebracht die hier wel opvallend transparant zijn. Vergelijkbare vormen, maar minder doorzichtig, bevinden zich aan de pijpuiteinden in de torens en de velden. In de bovenlijsten van de velden het vertrouwde brede bladmotief. Tussen de torens de gebruikelijke inzwenkende lijst met knik, waarbinnen slakkenhuisachtige ranken zijn te zien. Op de middentoren de vertrouwde muziekinstrumententrofee en op de zijtorens vazen. Onder de middentoren een bladconsole en onder de zijtorens de door het huis Flaes vaak gebruikte gelobde consoles.",
  "Part12_028Gravenhagekath": "De kas van dit orgel heeft een uitgesproken blokvorm met spitse torens. Zij flankeren een breed rondbogig middenveld. De torens hebben verhoogde pijpstokken, zoals ook bij de orgels in de Hofrustkapel in Rijswijk (1888) en in Musselkanaal (1893), eveneens van Van Gelder. Ook de gelobde decoratie aan de pijpuiteinden bij genoemde orgels heeft hier zijn equivalent. Op elk van beide torens staat een obelisk. De vleugelstukken worden gevormd door een S-voluut.",
  "Part12_029Hoogezand": "Een orgel met een vijfdelig front, vergelijkbaar met het orgel in Nijeholtpade (1883, deel 1878-1886, 264-265). Hier zijn echter de tussenvelden volkomen vlak, zoals dat meestal bij Kruses orgels van dit formaat het geval zal blijven. De tussenvelden zijn verder iets verbreed en bevatten hier zeven pijpen tegen zes in Nijeholtpade. Ook is de scheiding tussen de tussenvelden lager komen te liggen, ongeveer halverwege. Al met al is de indruk breder, minder elegant zo men wil.\nHet blinderingssnijwerk is in hoofdzaak gelijk aan het snijwerk te Nijeholtpade. Boven in torens en tussenvelden is het echter anders. De bovenblinderingen van de middentoren bestaan uit krakelingachtige C-voluten. Boven de zijtorens ziet men S-ranken, gecombineerd met een C-voluut. De vleugelstukken zijn van het gebruikelijke model van gekoppelde S-ranken met hier een C-voluut. Alleen de zijtorens hebben nog hun opzetstukken, bestaande uit een asymmetrische vaas, omgeven door bladvoluten. De middentoren heeft vanwege ruimtegebrek geen opzetstuk. Onder de torens tamelijk vlakke consoles van acanthusbladeren, die aan de bovenzijde omkrullen, en granaatappels. Op het paneel onder de middelste console is het bouwjaar geschilderd.",
  "Part12_030Lollum": "Dit is de laatste toepassing van het fronttype waarmee het huis Adema begon bij het orgel voor St-Nicolaasga (1858), thans in de Goede Herderkerk te Terneuzen (deel 1858-1865, 77-79). Uitgangspunt hiervoor was een frontmodel van het huis Van Dam, zoals dat onder meer werd gerealiseerd in 1850 in de Hervormde Kerk te Grootebroek (deel 1850-1858, 40-42). De meest gebruikte variant van dit model gaat terug op het in 1867 gebouwde orgel voor de H-Geestkerk te Heerenveen (deel 1865-1872, 111-113). Dit frontschema ligt ook ten grondslag aan het beroemdste Adema-orgel, dat in de Mozes en A\u00e4ronkerk in Amsterdam uit 1871/1887 (deel 1865-1872, 317-322). Na het uiteengaan van de gebroeders Adema in 1877 heeft alleen de Amsterdamse firma van P.J. Adema dit frontmodel nog een paar keer gebruikt. De eerste keer in 1885 in de Hervormde Kerk te Kaatsheuvel (deel 1878-1885, 355-356) en hier in Lollum.\nEr zijn belangrijke verschillen met de oudere modellen. De korte bovenvelden met hun doorbuigende lijsten zijn bekende verschijnselen, maar de benedenvelden hebben niet langer de voor dit frontmodel zo karakteristieke boogvorm. De scheidingslijsten tussen de velden buigen enigszins door, waardoor dit front weer lijkt op het frontmodel Grootebroek, het prototype van dit model.\nde decoratie is betrekkelijk sober, maar niet zonder \u00e9l\u00e9gance. Boven en beneden in de middentoren zijn links en rechts gekoppelde bebladerde C-voluten aangebracht die in het midden een soort Franse lelie vormen. De blinderingen aan de pijpvoeten in de zijtorens zijn verwant, maar de binnenste voluten zijn omgedraaid. Een soberder versie van hetzelfde motief is te vinden aan de pijpvoeten in de benedenvelden. Bovenin de zijtorens zijn slechts enkelvoudige voluten te zien. De overige blinderingen bestaan uit eenvoudig rankwerk. Op de middentoren bevindt zich een opzetstuk in de vorm van een gebogen trapezium met rozet en twee S-voluten; daarboven een muziekinstrumententrofee. Op de zijtorens eerst een lijst met smalle insnijdingen die een klassiek fries moeten suggereren en daarboven een opzetstuk samengesteld uit C-ranken en bekroond door een palmet. De vleugelstukken bestaan uit gekoppelde S-ranken, waaruit een forse krul voortkomt die zich in een voluutvorm versmalt. Aardig zijn de consoles onder de torenstijlen: een bladmotief tussen guttae aan boven- en onderzijde, waarvan een schelp afhangt. Voor P.J. Adema was dit het afscheid van een barok ge\u00efnspireerde vormgeving. Voortaan overheerst bij hem de neogotiek.",
  "Part12_031MaastrichtUniversiteit": "Dit orgel werd gebouwd voor de openbare kerk der Jezu\u00efeten, een neogotisch gebouw uit omstreeks 1860. In 1967 werd deze kerk gesloten en gesloopt, waarna het orgel werd overgebracht naar de binnen het kloostercomplex gelegen kapel uit 1938.\nIn overeenstemming met de bouwtrant van de oorspronkelijke kerk kreeg het orgel een neogotische kas; deze bezit een voorfront en een zijfront. Het voorfront heeft een benedengedeelte en een bovendeel. Dit laatste bestaat uit een spitse middentoren en lagere smalle zijvelden, waarboven een brede lijst met ruitvormig openingen die doorloopt in het zijfront. Het benedenfront bestaat uit drie vakken in de vormen van een staande rechthoek.\nHet zijfront omvat drie vlakke velden; het middelste is het breedste en dringt met zijn middendeel door in de reeds genoemde opengewerkte lijst.\nDe decoratie is verzorgd. De hoekstijlen van de zijvelden van het voorfront zijn getransformeerd tot ronde zuilen met eenvoudige bladkapitelen. Tegen de stijlen van de middentoren zijn kleinere zuiltjes van vergelijkbare vormgeving aangebracht. Op de hoeken van het voorfront en boven het middenveld van het zijfront zijn pinakels aangebracht. Blinderingen aan de pijpvoeten ontbreken. Aan de pijpuiteinden zijn toten te zien, hier en daar voorzien van wapenschilden, waarvan sommige het bouwjaar van het orgel 1888 vertonen. In de onderlijst van de middentoren vindt men sierlijke gestileerde bloemmotieven. De gotische vormen zijn grotendeels ge\u00efnspireerd op de klassieke gotiek.",
  "Part12_032Olst": "Een merkwaardig front van de gebroeders Van Oeckelen, met een hoofdwerk en een bovenwerk. Zij hebben dit model drie keer toegepast, de eerste keer in 1885 bij het niet meer bestaande loze front in de Remonstrantse Kerk te Groningen, vervolgens in Olst en ten slotte in de Lutherse Kerk in Delft (1889). Op het eerste gezicht lijkt het in hun oeuvre uit de lucht te komen vallen, maar bij nauwkeuriger beschouwing kan men toch verscheidene elementen uit de Van Oeckelen-traditie herkennen.\nHet benedenfront (hoofdwerk) is vierdelig; in het midden ziet men een tweedelig middenveld met in het bovenveld een V-vormig labiumverloop en beneden een labiumlijn in de vorm van een omgekeerde V. Dit veld wordt geflankeerd door twee spitse torens en twee tweedelige velden met tegengesteld labiumverloop en naar buiten aflopende tussenlijsten. De spitse torens hebben kappen die in \u00e9\u00e9n lijn liggen met de bovenlijsten van de velden. Daarboven is een brede lijst met een fries met driepasbogen aangebracht. Deze benedenpartij lijkt een nieuw element in de Van Oeckelen-vormentaal, maar is waarschijnlijk op te vatten als een variatie op het schema Zuidhorn (1793, deel 1790-1818, 83-85), dat Petrus van Oeckelen enige keren toepaste en ook door zijn zonen omstreeks 1880 al werd gebruikt, onder meer in Tjamsweer (1880, deel 1878-1886, 133-134).\nHet bovenwerk springt met zijn onderlijsten sterk naar voren. Het is driedelig en bestaat uit een ronde middentoren en twee bolle zijvelden met harpvormig gebogen bovenlijsten. Dit doet direct denken aan de middenpartij van het orgel in Ruinerwold uit 1872 van Petrus van Oeckelen (deel 1872-1878, 67-68). Tussen hoofdwerk en bovenwerk is een fries van driepasbogen aangebracht. Het geheel wordt geflankeerd door twee forse ronde zijtorens met verhoogde frontstokken met cannelures.\nDe decoratie bestaat grotendeels uit scherp gesneden bladwerk met hier en daar een bloemmotief; in de zijtorens en de middentoren van het bovenwerk vrij transparante voluutvormen met bloemen. Aan de pijpvoeten in de middentoren is een voor de Van Oeckelens karakteristiek paar S-ranken aangebracht. De decoratie aan de pijpuiteinden in het bovenmiddenveld heeft ongeveer dezelfde vormen, maar dan omgekeerd.\nDe ruimte tussen het vrij smalle bovenwerk en de zijtorens wordt opgevuld door een weelderige zich verscheidene keren vertakkende S-rank. De vleugelstukken bestaan uit S-ranken waarin C-voluten zijn opgenomen. Op de middentoren een lier met hoorns van overvloed waaruit twijgen voortkomen en op de zijtorens beeldjes van een type dat in deze tijd vaker wordt gebruikt: het zijn knaapjes, de linker met een gesloten boek in de hand, waarschijnlijk de bijbel en de rechter met een opgeslagen boek voor zich, waarschijnlijk het psalmboek. Zij staan op gecanneleerde basementen. Dergelijke beeldjes staan ook op het orgel van Petrus van Oeckelen in Burum (1876, deel 1872-1878, 261-262). Ook bij het Adema-orgel in Valkkoog (1871, deel 1865-1872, 359-361) komen deze knaapjes voor. Daar zijn ze echter gevleugeld, terwijl daar ook nog een derde figuur is te zien. De oorspronkelijke rijtuigzwarte beschildering, die in 1975 in cr\u00e8me was overgeschilderd, is in 2001 gereconstrueerd.",
  "Part12_033Oostermeer": "Een andere variant van het type Nijeholtpade (1883, deel 1878-1886, 264-265). Ook hier zijn de tussenvelden net als in Hoogezand (1888) echter vlak gebleven. Met tien pijpen zijn ze evenwel nog breder geworden en kreeg het orgel meer de proporties van het Hardorff-orgel van Hantum uit 1876 (deel 1872-1878, 270-272).\nHet blinderingssnijwerk is op details na gelijk aan dat te Nijeholtpade. Ook de blinderingen onderaan de onderste tussenvelden bestaan hier uit golfranken met eikenloof net als de onderste torenblinderingen. Centraal tussen de bovenblinderingen in de zijtorens bevindt zich een afhangende bloemkelk en op dezelfde plaats in de middentoren een ornament van twee tegen elkaar geplaatste C-voluten. Onder tegen de grote C-voluten, die de tussenvelden geheel bovenaan afsluiten, bladslingers.\nDe vleugelstukken combineren gekoppelde S-ranken met een tak met appels en een cornucopia of hoorn des overvloeds, die zich vanuit de grootste S-rank op de balustrade neervlijt. Dit laatste element is een handelsmerk van de firma Kruse geworden.\nDe opzetstukken op de zijtorens bevatten centraal een trofee van bladmuziek en muziekinstrumenten, omgeven door zich splitsende bladranken. In het opzetstuk van de middentoren in plaats van de trofee een lier.\nOnder de torens de bekende consoles van acanthusbladeren en granaatappels. Net als in Hoogezand is onder de middelste console het bouwjaar geschilderd.",
  "Part12_034Schiedam": "Na het iets oudere front van het Maarschalkerweerd-orgel in de St-Cyriacus te Hoorn (1883) is dit het tweede voorbeeld van een open front in de Nederlandse orgelbouw (deel 1878-1886, 256-258). Het front bestaat geheel uit stomme pijpen. De opbouw is vijfdelig en omvat een vlak middenveld, geflankeerd door twee lagere ronde torens met verhoogde pijpstokken, waaronder consoles met engelen, en vlakke zijvelden. Opmerkelijk is de gelaagde opbouw van het pijpveld in de middenpartij. Voor de grote pijpen is een groep kleinere pijpen geplaatst met een labiumverloop in de vorm van een omgekeerde V en als tegenbeweging een verloop van de pijpuiteinden in een V-vorm. Een dergelijke gelaagde frontopbouw zal in het interbellum een grote populariteit genieten.\nBij dit alles ontbreekt een kas. De pijpen worden bijeengehouden door brede banden, met snijwerk opengewerkt, waaronder spitsbogen met toten. Dit snijwerk is vervaardigd in het atelier van P. Peeters te Antwerpen, dat ook verscheidene andere inrichtingsstukken van de kerk leverde. De vormgeving is in hoofdzaak ontleend aan de klassieke gotiek. In de zwikken van de bogen zijn rozetten met driepas aangebracht. In de torens en in het middenveld is daarboven een opengewerkt fries te zien met plantaardige motieven waarboven een tootlijst. Bij de zijvelden ontbreekt het fries en is direct boven de bogen een tootlijst aangebracht. Op de hoeken van het middenveld en aan de buitenzijde van de torens zijn engelen te zien.\nHet geheel steunt op twee iets naar binnen geplaatste stutten, wat de suggestie van een insnoering wekt.\nDe opzet verraadt Duitse invloed. Met hun orgel in de O.L. Vrouwe Onbevlekt Ontvangen in Den Haag (1905) zullen de gebroeders Franssen op de hier ingeslagen weg verder gaan.",
  "Part12_035Tjalleberd": "Een gedrongen versie van het model Raamsdonk (1881, deel 1878-1886, 178-180), die gedeeltelijk in de borstwering is ingebouwd, zonder onderkas. Men ziet ook hier drie ronde torens en rondbogige tussenvelden met verhoogde frontstokken. De decoratie is hier, anders dan bij veel tijdgenoten, tamelijk transparant; de samenstellende figuren zijn over het algemeen goed te onderscheiden. Zo heeft het snijwerk in de zijtorens: in de hoeken C-voluten waaruit een krul voortkomt; de beide gekoppelde krullen vormen tezamen het centrale element. Boven- en benedenblinderingen zijn hier vrijwel elkaars spiegelbeeld. De blinderingen in de middentoren hebben ongeveer dezelfde opbouw, maar zijn iets rijker. Aan de pijpvoeten in de velden zijn bladtakken te zien. Deze zullen in het oeuvre van de firma Van Dam een tijdlang telkens terugkeren. Boven in de velden zijn sierlijke ranken aangebracht, waarop zich in de boogrondingen twee omkrullende C-voluten hebben neergevleid die worden gescheiden door een abstract ornament. Het opzetstuk op de middentoren bestaat uit twee gekoppelde naar boven geopende C-voluten met krullen die in de verte herinneren aan een ionisch kapiteel. Op de zijtorens schilden, gevormd door gekoppelde C-voluten. De vleugelstukken, die langs de borstwering doorlopen, bestaan uit S-ranken met C-voluten erin verwerkt. Het voor het werk van de Van Dams zo kenmerkende ruitwerk ontbreekt hier. Dit ruitwerk bevindt zich wel in de zwikken tussen de voluten boven de tussenvelden. De vrij vlakke consoles onder de torens bevatten ornamenten, opgebouwd uit gekoppelde C-voluten.",
  "Part12_036Vorchten": "Een eenvoudig vijfdelig fronttype met drie halfronde torens en vlakke ongedeelde tussenvelden met verhoogde frontstokken. Het komt sterk overeen met dat van het Proper-orgel in de Gereformeerde Kerk te Arum uit 1895. Beide fronten worden gedomineerd door de ver uitstekende kroonlijsten van de torenkappen. De vlakke bladconsoles onder de torens met de brede lijst direct daarboven zijn elementen, die in het latere werk van Proper zullen terugkeren. Hetzelfde geldt voor de panelen met diamantkoppen onder de verhoogde tussenvelden.\nOok het blinderingssnijwerk is in zijn toepassing van bladvoluten verwant met dat van het orgel te Arum. De detaillering is echter geheel anders. De pijpen van de torens zijn gevat tussen symmetrische bladranken, die in het midden samenkomen in een soort getand sokkeltje. De blinderingen aan de pijpvoeten van de tussenvelden bestaan uit C-ranken. Boven de tussenvelden zorgen opeenstapelingen van opengewerkte C- en S-ranken met rozetten voor een fraaie overgang naar de middentoren. Ook in de opengewerkte vleugelstukken zien we achtereenvolgens een bebladerde C-voluut, een S-voluut en gekoppelde C- en S-voluut boven elkaar, het geheel met rozetten verlevendigd. Beide gegolfd gezaagde wangen, die op de balustrade tegen het orgel zijn geplaatst, zijn gedecoreerd met verwant snijwerk van bladvoluten met rozetten.\nOp de torens beelden van een zittende Koning David met harp, geflankeerd door twee bazuinblazende engelen, allen op hoge pi\u00ebdestallen.",
  "Part12_037Vries": "Het eerste voorbeeld van een orgel van de gebroeders Van Oeckelen met een zevendelig front, \u00e0 la Hinsz, zoals hun vader dat meerdere keren had toegepast, de eerste keer in Breede (1849, deel 1840-1849. 366-368). Typerend zijn de geronde gedeelde zijvelden. Petrus van Oeckelen bouwde dit frontmodel in het begin steeds met spitse zijtorens, geheel in de geest van Hinsz. De eerste keer dat hij het combineerde met ronde zijtorens was in Akkrum (1856, deel 1850-1858, 272-274) en wel op tamelijk monumentale schaal. Een ander voorbeeld is het orgel in de Pepergasthuiskerk (1862, deel 1858-1865, 209-212) in Groningen.\nIn Vries combineren de gebroeders dit 'Hinsz'-type met de door hen zo veelvuldig toegepaste verhoogde frontstok met cannelures bij de middentoren. De tussenvelden zijn vlak; de geronde zijvelden zijn gedeeld, zoals bij dit frontmodel gebruikelijk.\nDe decoratie is voor de tijd van ontstaan tamelijk transparant. Aan de pijpvoeten zijn twee ranke S-voluten te zien met bloemen die elkaar in het midden bij twee vruchten raken. Aan de pijpvoeten in de zijtorens ontspruiten twee kelken uit een vlezig blad in het midden; zij krullen naar de hoek C-vormig om. In de smalle tussenvelden beneden aan de pijpvoeten is vlezig bladwerk aangebracht. De tussenlijsten in de velden zijn tamelijk breed en worden omkaderd door sobere S-ranken. Aan de pijpvoeten in de onderste etages in de zijvelden ontbreken blinderingen Die aan de pijpuiteinden in de middentoren bestaan uit zich naar buiten toe splitsende ranken. Aan de zijkanten van de toren is een krul aangebracht, vanwaar een sierlijk bladslinger over de tussenvelden is gedrapeerd. Zij wordt overschaduwd door de naar het midden toe sterk uitkragende kappen van de zijtorens. De bovenblinderingen van deze torens bevatten doorzichtig rankwerk dat op de vormgeving van die van de middentoren varieert. In de zijvelden treft men vlezig bladwerk aan.\nDe vleugelstukken zijn van een voor de gebroeders Van Oeckelen gebruikelijk model; een zeer doorluchtige krul die op een G-sleutel lijkt, waarin secundaire krullen zijn aangebracht en bovendien verscheidene bloemen. Dergelijke vleugelstukken zijn onder meer ook in Diever (1882, deel 1878-1886, 205-207) en Veessen (1883, deel 1878-1886, 280-281) te vinden.\nDe kap van de middentoren eindigt in een tandlijst; daarboven is een lier aangebracht; deze is gedecoreerd met twee hoorns van overvloed waaruit bladtakken voortkomen. Vanaf dit moment zal dit motief steeds weer bij de lieren van de gebroeders Van Oeckelen opduiken. Op de zijtorens staan vazen met breed uitstaande bovenschalen.",
  "Part12_038AmsterdamNicolaas": "Uitgangspunt bij de bouw van een orgel in de St-Nicolaaskerk was dat het grote roosvenster zichtbaar moest blijven. Wilhelm Sauer maakte een ontwerp voor een orgelkas met een vijfdelig front. Het omvat in de eerste plaats een tweedelig middenveld met boogveld erboven dat opvallende overeenkomsten vertoont met de vormen van het Crystal Palace van de Wereldtentoonstelling in Londen van 1851. Dit wordt geflankeerd door vlakke velden die door een horizontale lijst worden gedeeld, ofschoon er slechts \u00e9\u00e9n rij pijpen in is ondergebracht. Ten slotte bevinden zich aan de buitenzijde twee ronde torens bekroond door koepeltjes.\nDit plan was kennelijk niet naar de zin van de opdrachtgever en de architect A.C. Bleijs. Deze maakte een nieuw ontwerp op basis van de maatvoering van Sauers tekening. De blokvorm handhaafde hij, doch hij brak die op een vrij nadrukkelijke wijze open door de velden en de torens in Sauers ontwerp om te wisselen. De aldus ontstane velden werden lager dan de middenpartij die Bleijs driedelig maakte. In het midden plaatste hij een ronde, door zuilen toren geflankeerde toren, die als voetstuk dient voor het in een rondbogige aedicula met fronton geplaatste beeld van Caecilia. Dit is een omkering van het frontconcept van de St-Willibrordus te Westwoud, van Ypma en Veneman uit 1864, dat Bleijs als inwoner van het naburige Hoorn vrijwel zeker gekend heeft (deel 1858-1865, 337-340). Deze toren/beeldpartij wordt geflankeerd door gedeelde velden: de benedenetage met een horizontale bovenlijst en een schuin naar het midden aflopende labiumlijn, de bovenste gevat in een halve rondboog en met een horizontale labium lijn. De twee grote torens zijn van onderen rond en van boven trapeziumvormig.\nDe ornamentiek is duidelijk eclectisch, maar voor een belangrijk deel ge\u00efnspireerd door de renaissance. In de velden ontbreken benedenblinderingen. Aan de pijpuiteinden in de benedenvelden van de middenpartij ziet men een reeks S-voluten waarvan kleine palmetten afhangen. In de boogzwikken in de bovenvelden is bladwerk aangebracht. De blinderingen van de zijvelden hebben  de vorm van een diagonaal verlopende S-voluut waarbinnen rankwerk en muziekinstrumenten zijn aangebracht. Op de hoeken van de buitenvelden staan engelen met bazuinen. Vergelijkbare engelen vindt men ook op het eveneens door Bleijs ontworpen orgelfront in de kerk van de H.H. Cyriacus en Franciscus te Hoorn uit 1883 (deel 1878-1886, 256-258).\nOnder de middentoren ziet men voluut- en bladvormen, die ten dele terugkeren in de bovenblindering, waar de voluten met een lint zijn omwikkeld. Bij de zijtorens valt de zeer brede onderlijst op, waaronder een console met plantmotieven en cherubijnenkoppen. De bovenblinderingen in de centrale facetten van de torens bevatten twee gekoppelde S-voluten. In de zijfacetten is \u00e9\u00e9n S-voluut aangebracht, die rankwerk omraamt, waarin ook weer voluutvormen optreden. Het meest spectaculaire onderdeel van het front wordt gevormd door de torenbekroningen. Dit zijn koepels met aediculae en door C-voluten geflankeerde rondboogopeningen daarboven, die vervolgens zijn ingesnoerd tot uivormige bekroningen. Deze torenbekroningen zijn te vergelijken met die van de twee fronttorens van de kerk. Een voorstudie van deze koepeltjes zonder de uivormige bekroningen, leverde Bleijs in 1883 voor zijn orgel in de kerk van H.H. Cyriacus en Franciscus te Hoorn (deel 1878-1886, 256-258).\nBleijs was een eigenzinnige architect; zijn St-Nicolaaskerk is dat zeker ook en het uitzonderlijke orgelfront past dan ook goed bij het magnum opus van haar schepper.",
  "Part12_039Breda": "Een variant op een fronttype dat de gebroeders Van Oeckelen van hun vader hadden overgenomen, voor het eerst door hem toegepast in Noordlaren (1876, deel 1872-1878, 291-292). De opbouw is zevendelig en omvat een ronde middentoren, smalle torenvelden, in dit geval met elk slechts twee pijpen en een horizontale bovenlijst, tweedelige tussenvelden, hier bij wijze van uitzondering met horizontale scheidingen tussen de etages, en spitse zijtorens. Middentoren en zijtorens zijn voorzien van verhoogde frontstokken met cannelures.\nDe benedenblinderingen zijn niet meer aanwezig. Boven in de middentoren is enigszins onsamenhangend rankwerk te zien en verder voornamelijk golfranken en verwante motieven. Op de stijlen tussen torenvelden en tussenvelden zijn grote bollen aangebracht, zoals vaker bij fronten van dit type. Op de middentoren een gecanneleerd podest met een lier met hoorns van overvloed. Verdere bekroningen ontbreken. De vleugelstukken met hun opbouw uit S-ranken zijn van een voor de gebroeders Van Oeckelen gebruikelijk model.",
  "Part12_040Delft": "In 1765 kreeg Pieter Assendelft opdracht tot het bouwen van een orgel voor de Lutherse Kerk in Delft; het werd na zijn dood in 1766 voltooid door Johannes Mitterreither, die waarschijnlijk het snijwerk heeft geleverd. Het front van dit orgel was de meest monumentale uitwerking van het basismodel van Assendelft met als 'kiemcel' het kleine vijfdelige front dat hij zo vaak toepaste (deel 1819-1840, 12).\nIn 1888 kregen de gebroeders Van Oeckelen de opdracht tot het maken van een nieuw orgel. Daarbij zouden zij gebruik maken van de bestaande kas. In sommige literatuur kan men lezen dat ook het front van Assendelft grotendeels door de firma Van Oeckelen werd overgenomen en dat het alleen enigszins werd aangepast. Aangezien het front van dit orgel in zijn opbouw als twee druppels water lijkt op dat van Olst (1888) kan deze veronderstelling gevoeglijk naar het rijk der fabelen worden verwezen. Het front is vrijwel geheel het werk van de gebroeders Van Oeckelen, al is wellicht een deel van het raamwerk opnieuw gebruikt.\nTe zien is hetzelfde vierdelige hoofdwerkfront als in Olst, met een tweedelig vlak middenveld, geflankeerd door spitse en gedeelde vlakke velden. Daarboven is een driedelig bovenwerk geplaatst van een ronde middentoren, geflankeerd door twee bolle zijvelden met harpvormige bovenlijsten. Hoofd- en bovenwerk worden, evenals in Olst, gescheiden door een fries van driepasboogjes. Dit geheel wordt ook hier geflankeerd door forse ronde zijtorens met verhoogde frontstokken met cannelures.\nDe gebroeders Van Oeckelen brengen nieuw snijwerk aan: veel eikenblad, met name in het middenveld, waar het onder in het benedenveld en boven in het bovenveld wordt gecombineerd met voluutvormen. Ook in de spitse torens van het hoofdwerk is het aanwezig. Opmerkelijk is de blindering aan de pijpuiteinden in het beneden-middenveld: in de hoeken zijn twee uit bladkelken voortkomende C-voluten te zien waaruit aan slanke stelen bevestigde bloemkelken afhangen. Boven in de zijvelden van het de middenpartij een S-rank met een element dat aan een vleermuisvleugel herinnert, misschien een toespeling op een decoratie die Petrus van Oeckelen aan het begin van zijn carri\u00e8re wel gebruikte. Aan de pijpvoeten in de zijtorens zijn zeer transparante S-ranken met bloemmotieven aangebracht. Aan de pijpuiteinden is een gecompliceerd samenstel van bladvoluten te zien met een opvallend bladmotief in het midden. In het bovenfront ook voornamelijk S-ranken, onder de zijvelden opvallend plastisch. De vleugelstukken bij bovenwerk en zijtorens bestaan uit S-ranken en zijn typerend voor het huis Van Oeckelen in deze tijd.\nOpvallend is wel een zekere transparantie in het snijwerk. Het is denkbaar dat de maker ervan aansluiting heeft gezocht bij het rijke rococo-snijwerk van de gehandhaafde orgelgaanderij van het Assendelft-orgel. Dit snijwerk is grotendeels opgebouwd uit C-voluten en is verrijkt met verschillende muziekinstrumenten en rococo-vazen op de tussenstijlen.\nOp de middentoren staat, evenals in Olst, een lier met hoorns van overvloed, waaruit een bladtak voortkomt. Op de zijtorens op gecanneleerde basementen geplaatste beeldjes van knaapjes, zoals die ook in Olst voorkomen: links met een gesloten boek, waarschijnlijk de bijbel, en rechts met een open boek voor zich, vermoedelijk het psalmboek.",
  "Part12_041Delfzijl": "In 1888 bouwden de gebroeders Van Oeckelen in Vries voor het eerst een orgel met een zevendelig front in de geest van Hinsz, zoals hun vader dat meerdere keren had toegepast. Daar combineerden zij dit fronttype met de door hen zo veelvuldig toegepaste verhoogde frontstok met cannelures. In Delfzijl passen zij dit frontmodel opnieuw toe op een monumentalere schaal, ofschoon de instrumenten even groot zijn. De drie torens hebben zeven pijpen in plaats van vijf, zoals in Vries. Verder hebben alle drie de torens verhoogde frontstokken met cannelures. Ten slotte zijn de tussenvelden driedelig in plaats van tweedelig.\nDe decoratie is verwant aan die in Vries en bestaat voor het grootste gedeelte uit tamelijk transparante golfranken. In de tussenvelden zijn het bebladerde takken die het beeld bepalen. Van de middentoren hangen bladslingers af over de tussenvelden. De vleugelstukken bestaan uit een reeks gekoppelde S-ranken met een krul beneden waarvan nog een rank afhangt met een C-voluut, alles typerend voor het werk van deze orgelmakers uit deze periode. Op de torens zijn gecanneleerde basementen aangebracht; op de middentoren bevindt zich een lier met twee hoorns van overvloed erop waaruit bladtakken voortkomen. Op de zijtorens muziekinstrumententrofee\u00ebn met strijkers, houten en koperen blaasinstrumenten.",
  "Part12_042Doesburg": "Dit orgel werd gebouwd voor de vorige R.K. Kerk in Doesburg, een driebeukige pseudobasiliek uit 1810, een vroeg voorbeeld van een, na de gelijkstelling van alle religieuze denominaties (1795), openbaar rooms-katholiek kerkgebouw. In 1971 vond men het nodig deze fraaie kerk te slopen, nadat men elders in de stad een onbetekenend nieuw gebouw had opgetrokken. Het orgel werd daarin met veel hangen en wurgen ondergebracht en daarbij ernstig verminkt. Voor onze beschrijving zullen wij uitgaan van de oorspronkelijk door de ontwerper beoogde toestand.\nHet orgel in Doesburg was een meer in de breedte uitgebouwde versie van het Maarschalkerweerd-orgel in de Havenkerk te Schiedam uit 1875, waarvan het front werd vervaardigd door het Utrechtse atelier Mengelberg (deel 1872-1878, 218-221). Dit orgelfront was op zijn beurt weer verwant aan dat in de Hartebrugkerk te Leiden (1877, deel 1872-1878, 340-343). In Schiedam bestaat het front uit een sterk in de hoogte uitstekende middentoren, lagere torenvelden met halve frontalen, aanzienlijk lagere ongedeelde tussenvelden en overhoeks geplaatste ronde zijtorens. De onderkas is sterk ingesnoerd. De Doesburgse versie was minder dramatisch. De hoogteverschillen tussen de verschillende onderdelen waren hier geringer, wat al een rustiger beeld opleverde en verder waren de zijtorens frontaal geplaatst en niet overhoeks, terwijl ook van een insnoering van de onderkas geen sprake was.\nEen ander verschil van belang was dat de tussenvelden hier tweedelig zijn uitgevoerd. Door dit alles had het orgel een geheel andere uitstraling dan dat in Schiedam: daar dramatisch, nerveus zo men wil, hier rustig en gezeten.\nDe overeenkomsten zijn echter ook aanzienlijk, met name in de torenvelden met hun verhoogde fronstokken en halve frontalen als bekroning.\nIn de decoratie waren zowel overeenkomsten als verschillen met Schiedam vast te stellen. De gesloten benedenblinderingen in de torens zijn ongeveer gelijk. De bovenblinderingen in de torens zijn duidelijk verwant: plantaardige vormen, gedeeltelijk in bedwang gehouden door een smalle band, bij de middentoren nog met een afhangend vaasachtig ornament. De gesplitste voluutranken in de torenvelden zijn bij beide orgels bijna identiek. De bovenlijsten waren in Doesburg veel eenvoudiger dan in Schiedam. In de torenkappen is hier een soort beslagwerk aangebracht. De torenbekroningen in Doesburg verschilden sterk van die in Schiedam. Op de middentoren was een ingezwenkte verhoging aangebracht, terwijl zich op de zijtorens koepeltjes met kruisen bevonden. Boven de tussenvelden zijn vlampotten geplaatst, dit weer wel in overeenstemming met Schiedam.\nDe tussenvelden hebben alleen in de benedenetages enig rankwerk bij de pijpuiteinden. Onder de verhoogde pijpstokken van de tussenvelden zijn hier balusters aangebracht. Onder in de zijtorens banden met geslepen diamantmotief. De consoles onder de zijtorens zijn uitgevoerd met opengewerkte S-voltuten.\nHet is gezien de overeenkomsten in decoratie met Schiedam niet onmogelijk dat de beeldhouwer Mengelberg ook bij dit orgelfront was betrokken. In 1899 zal Maarschalkerweerd het Doesburgse frontschema nog een keer toepassen in de Augustijnenkerk te Dordrecht.\nDe huidige kerk is te laag voor dit instrument, dus heeft men het maar ingekort, met name bij de torens, met als gevolg dat van de proporties niets meer deugt. De torenbekroningen moesten eraan geloven, evenals de frontons boven de torenvelden. Alleen de vlampotten boven de tussenvelden mochten blijven. Deze werkzaamheden heeft men eertijds nog als 'restauratie' verkocht. Men mag hopen dat dit instrument nog weer eens in oude luister in een passende omgeving te horen en te zien zal zijn.",
  "Part12_043Eijsden-Mesch": "Dit vlakke vierdelige front kan zonder meer beschouwd worden als een werkstuk van Pereboom en Leijser. Het is een smallere variant van het orgelfront van deze firma te Tongeren (Belgi\u00eb), St-Jacobs Gasthuis (ca 1855), en is afgeleid van achttiende-eeuwse Vlaamse voorbeelden. De firma Pereboom en Leijser kon dit fronttype overigens in allerlei stijlen leveren, zoals de rondboogstijl (Maastricht, voormalig Ursulinenklooster, 1876) en de neogotiek (Luik, Ste-Foy, 1877). De strakke vormgeving en de sobere decoratie van het front in Eijsden-Mesch zijn net als in Tongeren ge\u00ebnt op het neoclassicisme, hoewel de decoratie in Tongeren weer geheel anders is. Het front in Eijsden-Mesch bestaat uit een middenpartij van twee velden, waarvan de gebogen bovenlijsten naar twee rechthoekige zijtorens oplopen. Tussen beide centrale velden is een brede vlakke middenstijl geplaatst, versierd met een engelenkopje en een afhangende slinger van bladeren en bloemen en bekroond door een lier. Aan weerszijden hiervan liggen twee S-ranken op de bovenlijsten. De velden van de zijtorens worden aan de bovenzijde door een segmentboog afgesloten, in de zwikken waarvan gesneden bladornamenten zijn aangebracht. Daarboven worden de torens door verkropte entablementen bekroond, gedecoreerd met een rand van staande ovalen en kleine cirkels, terwijl de verkroppingen met rozetten zijn geaccentueerd. Blinderingssnijwerk ontbreekt geheel. In de zijkant van de orgelkas boven de speeltafel een ajour gesneden paneel met vlechtbanden en kruismotieven. De rechthoekige openingen in de onderkas zijn waarschijnlijk niet oorspronkelijk.",
  "Part12_044Gorssel": "Een voorbeeld van het in de 19e eeuw wijd verbreide blokvormige kasmodel in een variant van Maarschalkerweerd. Het oudste bewaard gebleven voorbeeld van een dergelijk orgel van deze orgelmaker is het instrument in de St-Willibrorduskerk te Rhoon (1887). Vergeleken daarmee is de orgelkas in 't Joppe iets rijker gedecoreerd. Ook hier ziet men in het front drie spitsboogvelden waarvan het middelste door een wimberg wordt bekroond. De wimberg is hier echter forser en wordt geflankeerd door rechthoekige 'schouders' met blindbogen. De stijlen die de wimberg flankeren zijn \u00e9\u00e9n keer versneden en worden bekroond door pinakels. De pijpvelden zijn aan de bovenzijde voorzien van toten, iets dat in Rhoon ontbreekt. Boven de zijvelden de voor de Maarschalkerweerd-orgels van dit model typerende spitsboogfriezen. Daarboven zijn tootlijsten aangebracht. Op de hoeken bevinden zich pinakels, van geringere hoogte dan die bij de middenpartij.",
  "Part12_045HeerdeGKV": "Het is de vraag of dit bescheiden neobarokke front van de hand van Proper is. Als Proper-orgels van dit formaat afleverde, waren het fronten van het type Vorchten (1888) of Arum (1895). Dat fronttype heeft bijvoorbeeld steeds ongedeelde tussenvelden, brede en tamelijk hoge geprofileerde kappen op de torens en snijwerk van een geheel ander, wat grover karakter. Ook met de latere catalogusfronten van Proper (bijvoorbeeld Woldendorp, 1903 of Zweeloo, 1904) heeft het front van Heerde niets te maken.\nWe zien in Heerde een vijfdelig front met drie halfronde torens en vlakke gedeelde tussenvelden. Met name deze slanke tussenvelden met elegante schuin geplaatste scheidingslijsten, die het labiumverloop in de velden volgen, roepen herinneringen op aan het werk van de familie Lohman uit het tweede kwart van de 19e eeuw.\nHet decoratieve snijwerk levert echter geen concrete aanknopingspunten op. Onder en boven in de torens zien we blinderingssnijwerk van bladranken met twijgen, die C-vormig omkrullen. Het snijwerk aan de pijpvoeten van de onderste tussenvelden bestaat uit S-ranken en dat in de bovenblinderingen tegen de bovenste tussenvelden uit langgerekte bladranken die aan het uiteinde vertakken. De scheidingslijsten tussen de tussenvelden worden gevormd door tweezijdig bebladerde ranken. De vleugelstukken ten slotte bestaan uit langgerekte S-ranken.\nDe vrij lage torenkappen zijn voorzien van tandlijsten en dragen beeldjes van de harpspelende David en twee bazuinblazende engelen, die op rustbedden liggen. Onder de torens consoles van acanthusbladeren.",
  "Part12_046Rottum": "Van Doornbos is bekend dat hij, door in iedere gewenste stijl te werken, aan de voorkeuren van zijn opdrachtgevers tegemoet kwam. Het vijfdelige fronttype dat hij hier gebruikt, kon in verschillende stijlen worden geleverd. Zo zien we versies van hetzelfde concept, maar dan in neorenaissancevertaling, in Oosterwijtwerd (1885) en Noordhorn (Hervormde Kerk, 1899). In Rottum maakt Doornbos gebruik van de rondboogstijl: een mengeling van neoclassicistische, neoromaanse en neogotische elementen.\nHet front bestaat uit een centraal vlak pijpenveld, vlakke gedeelde tussenvelden en twee halfronde zijtorens. Het centrale veld heeft een verhoogde frontstok met opengewerkte vierpassen en wordt bekroond door een puntgevel, waarop centraal een lelievormige bekroning en aan weerszijden een soort palmetten. Het pijpenveld daaronder eindigt aan de bovenzijde in een gelobde rondboog, waarboven een opengewerkte vierpas, geflankeerd door twee onregelmatige driepassen van visblaasornamenten. Daarboven een in een punt uitlopend rondboogfries. De tussenvelden worden aan de bovenzijde door een driepasboog afgesloten, die dusdanig wijd is dat ze bijna een rondboog wordt. In de blindering daarboven steeds twee driepassen, terwijl horizontale lijsten het geheel afdekken. Ook de zijtorens bezitten alleen aan de bovenzijde blinderingen. Hierin is een soort dwerggalerij uitgezaagd. Daaronder een rand van afhangende gebogen schildjes met opengewerkte kruisjes. Op de neoclassicistische geprofileerde torenkappen twee conische spitsen, bekroond door een lelie.\nZoals gebruikelijk bij Doornbos ontbreken consoles onder de torens. De benedenzone van het front wordt gevormd door een vijfdelige borstwering met rondboogfriezen.",
  "Part12_047Sambeek": "Een vijfdelig neogotisch front bestaande uit een betrekkelijk breed torenachtig middenveld, smalle tussenvelden en iets bredere en hogere torenachtige zijvelden. Het middenveld en de zijvelden worden alle drie aan de bovenzijde door drie hangende spitsbogen afgesloten. Opvallend zijn de panelen boven de tussenvelden met hun schuin aflopende bovenlijsten en hun boogfries. Hierdoor wekt het orgel enige associaties met het beroemde orgel in Saint-Denis bij Parijs, dat vaker navolging heeft gevonden. Op de orgelkas bevinden zich cr\u00eates, op de hoeken van middenveld en zijvelden pinakels, terwijl boven deze velden torenspitsen met hogels zijn aangebracht. Al deze ornamenten zijn, blijkens een aantekening in de orgelkas, vervaardigd door Marianus Trix, koster en huisbediende van het klooster, overleden in 1891.",
  "Part12_048Uitwierde": "Een brede versie van het tweetoren type dat teruggaat op het orgel in Oudwoude uit 1856 (deel 1850-1858, 303-304). Ook hier is een breed middenveld te zien met twee zijtorens en twee harpvormige zijvelden. Een bijzonderheid is dat het middenveld en de zijvelden hier vlak zijn en niet hol, zoals bij dit frontmodel gebruikelijk was sinds Leeuwarden, Lutherse Kerk (1869, deel 1865-1872, 240-242).\nAnders dan in het voorlaatste voorbeeld van dit type, het orgel in Ammerstol uit 1886, zijn hier onder de velden weer diamantkoppen aangebracht (deel 1878-1886, 371-373). De decoratie is betrekkelijk sober. Aan de pijpvoeten in de velden ziet men een regelmatig patroon van S-ranken. Verder overheersen voluutvormen; zij zijn hier niet zo sterk door bladwerk overwoekerd als het reeds genoemde orgel in Ammerstol. Boven het middenveld de gebruikelijke gekoppelde C-voluten, waarboven zich twee kleinere voluten in tegenbeweging manifesteren. In het midden de eveneens gebruikelijke lier. Bovenin de torens twee S-voluten, zoals vaker bij orgels van dit model. Onder de ingezwenkte bovenlijsten van de zijvelden is bladwerk te zien. De vleugelstukken zijn eveneens van een gebruikelijk model: een S-rank, een liggende C-voluut die met een rechte hoek overgaat in een krul. Bij de overgang tussen voluut en krul is aan de Lodewijk XIV stijl ontleend ruitwerk aangebracht. De consoles onder de toren zijn bescheiden van omvang en tonen een soort cartouche. Ook de opzetstukken, bestaande uit twee gekoppelde S-voluten, zijn hier zeer bescheiden van omvang. De vormen zijn in hoofdzaak gelijk aan die in Ammerstol, maar veel minder plastisch.",
  "Part12_049Weidum": "Een voorbeeld van een front van het model dat voor het eerst werd toegepast in 1881 in de Hervormde Kerk te Raamsdonk (deel 1878-1886, 178-180). Drie ronde torens en twee rondbogige tussenvelden met verhoogde frontstokken zijn hiervoor karakteristiek.\nDe decoratie lijkt weliswaar op die van de iets oudere orgels van dit model, maar vertoont toch eigen trekjes. In de Doopsgezinde Kerk in Tjalleberd (1888) zijn aan de pijpvoeten in de velden bladtakken aangebracht. Dat is in Weidum ook het geval. De overzichtelijkheid van de daar gebruikte vormen zoekt men in Weidum tevergeefs. Hier ziet men wederom voluutmotieven, omgeven door vegetatieve elementen. Zo is bij de beneden- en bovenblinderingen in de middentoren te zien hoe abstracte voluutvormen uit plantenmotieven voortkomen. Ook bij de zijtorens is iets dergelijks waarneembaar. Dat de bovenblinderingen in de torens ongeveer het spiegelbeeld zijn van de benedenblinderingen is een vaker bij de Van Dams voorkomend stilistisch kenmerk. Bij de oudere orgels van dit model, bijvoorbeeld in Raamsdonk of Westwoud (1883, deel 1878-1886, 286-288), ziet men in de tussenvelden reeksen gekoppelde C-voluten. Dit is in Weidum ook het geval, maar dan zijn ze afwisselend naar binnen en naar buiten geopend, wat een geheel andere dynamiek oplevert.\nOp de middentoren houden twee C-voluten een ingezwenkt wapenschild vast met daarop een wijnrank. Op de zijtorens vergelijkbare schilden met bloemmotieven. De vleugelstukken zijn van het in deze tijd gebruikelijke Van Dam-model met een S-rank, een langgerekte C-voluut die via een rechthoekige haak (Spange) overgaat in een krul met bloem die wordt ingepakt door ruitwerk. De consoles onder de torens vertonen weer gekoppelde C-voluten.",
  "Part12_050Wijchen": "Toen de gebroeders Gradussen, orgelmakers en schrijnwerkers, in 1888 de opdracht kregen voor het bouwen van een orgel in de door hun vader gebouwde kerk in hun eigen woonplaats, hebben zij daar iets heel bijzonders van willen maken. Het front van dit orgel is dan ook het rijkste dat zij ooit hebben vervaardigd. In overeenstemming met de stijl en inrichting van de kerk kozen zij voor een op de renaissance en de barok ge\u00efnspireerde vormgeving die men verder in hun werk niet vindt.\nDe opbouw is vijfdelig en omvat een vlakke verhoogde middentoren, iets terugliggende gedeelde vlakke tussenvelden met horizontaal labiumverloop en vlakke zijtorens. De pijpstokken van de torens zijn hoger geplaatst dan die van de velden.\nDe decoratie is zeer rijk. Bij de torens zijn pilasters aangebracht, in hun benedendeel met een spiegel en daarboven met cannelures. Hun tamelijk onorthodoxe kapitelen kunnen het best als composiet worden omschreven. Bij de zijtorens dragen deze een fries met plantaardige motieven waarbij een palmetachtige figuur het centrale element vormt. Hierboven bevindt zich een brede door modillons ondersteunde kroonlijst waarop een gebroken gebogen fronton is aangebracht met in het midden een voetstuk voor een beeld, links David, rechts Gregorius, beide geflankeerd door musicerende putti. Boven de velden ziet men friezen met draperie\u00ebn, waarboven een kroonlijst van hetzelfde model als bij de zijtorens. Tegen de middentoren was boven de velden een moeilijk te defini\u00ebren ornament aangebracht. Het is thans alleen nog aan de rechterzijde aanwezig. Bij de centrale toren is de bekroning anders van opzet dan bij de zijtorens. De pilasters omramen hier een rondbogig veld. Zij dragen een smal onversierd fries met daarboven een sterk overkragend kroonlijstdeel. Deze kroonlijst loop niet door, vanwege de boogvorm van het torenveld. Deze boog wordt geflankeerd door onversierde lisenen die een fries dragen. Een dergelijke, volgens de klassieke canons volstrekt onlogische oplossing heeft oude papieren; men vindt iets vergelijkbaars bij het orgel in de Westerkerk te Amsterdam uit 1686 (deel 1479-1725, 229-233). Genoemd fries bevat rankwerk met in het midden een gestileerde vaas. Daarboven weer een kroonlijst die een driehoekig fronton draagt met daarin een rozet waaruit een kop kijkt. Dergelijke koppen, ontleend aan de Franse renaissance, kenden in de Nederlanden omstreeks het midden van de 16e eeuw een grote populariteit en werden op grote schaal toegepast, onder meer aan de toren in Woudrichem, maar ook aan orgels, bijvoorbeeld aan het rugwerk (1547) van het orgel in de Nicolaikerk te Utrecht, thans te Middelburg (deel 1479-1725, 40-42). Hoe de heren Gradussen op het idee zijn gekomen, is niet bekend. Het frontaal wordt bekroond door een staand beeld van Caecilia, geflankeerd door twee triangel spelende putti.\nBij de overgang van boven- naar onderkas zijn bij de torens eveneens frontalen aangebracht, maar daarbij is stuivertje gewisseld. Bij de middentorens ziet men daar een gebroken gebogen frontaal, bij de zijtorens zijn de frontalen driehoekig en gesloten.\nWij komen op de blinderingen. Bij de zijtorens worden de pijpen door een soort lijstwerk omgeven, zodat men strikt genomen nauwelijks van blinderingen kan spreken. Aan de pijpvoeten ziet men daar voluutranken met een soort palmet in het midden. Het pijpveld wordt aan de bovenzijde afgesloten in de vorm van een kielboog, een laatgotisch motief. In de zwikken zijn daar gekoppelde voluten aangebracht, waaruit gestileerde bloemen voortkomen. In de velden zien wij aan de pijpvoeten en aan de pijpuiteinden van het benedenveld dezelfde vormen als beneden in de zijtorens. Boven in de bovenvelden zijn S-voluten aangebracht tegen een ruitvormige achtergrond, dit laatste is een uitgesproken Lodewijk XVI motief. Het meest bijzondere is wel de blindering boven in de middentoren. Men ziet daar verschillende C-voluten, waaruit twee figuren voortkomen die een soort kelk vasthouden, een renaissancemotief.\nGeestig zijn de vleugelstukken: grote plantaardige C-voluten met diverse vertakkingen waarop aan beide zijden een trommelende putto heeft plaatsgenomen. Op de hoeken bazuinblazende figuren die elk in hun andere hand een lauwerkrans vasthouden. Deze beelden lijken van een andere maker dan het overige beeldhouwwerk en zijn wellicht van een vorig orgel afkomstig.\nIn de onderkas zijn vier opengewerkte panelen met muziekinstrumenten aangebracht, een decoratie die vooral geliefd was in het begin van de 19e eeuw.\nDe door de gebroeders Gradussen gekozen vormgeving is uitgesproken eclectisch. Hoe zij aan hun vormenrepertoire zijn gekomen is niet bekend; zij hebben waarschijnlijk met voorbeeldboeken gewerkt. De totaalindruk is zeer overtuigend, maar de detaillering is hier en daar wat minder sterk. Vooral het snijwerk in de friezen in de torens is wat onsamenhangend. Of de gebroeders Gradussen ook de beelden voor hun rekening hebben genomen is niet bekend. In elk geval zijn deze wat grof van uitvoering. Men heeft wel een verschil willen zien tussen de staande beelden en de begeleidende putti. De vormgeving wijst toch op dezelfde maker, met uitzondering van de reeds vermelde bazuinblazers naast het orgel.\nDe kritische kanttekeningen nemen niet weg dat het orgel zich in de lichte neoclassicistische kerk zeer sterk presenteert.",
  "Part12_051Wijns": "Dit frontmodel is op te vatten als een variant op het tweetoren type van Van Dam, door deze firma voor het eerst toegepast in Oudwoude (1856, deel 1850-1858, 303-304) en nadien vele keren herhaald. Het Van Dam-model heeft een breed ongedeeld middenveld met ingezwenkte bovenlijst, geflankeerd door ronde torens en harpvormige zijvelden. De torens hebben hoger geplaatste frontstokken dan de velden. Slechts \u00e9\u00e9n keer kreeg dit frontmodel een middenstijl en wel bij het orgel uit 1867 dat zich thans in Kinderdijk bevindt (deel 1865-1872, 114-116). Bij de oudste modellen is het middenveld vlak. Te beginnen met de Lutherse Kerk in Leeuwarden (1869, deel 1865-1872, 240-242) wordt dit veelal hol uitgevoerd. Vanaf Uitwierde (1889) vinden wij het ook weer in een vlakke versie.\nBij de variant van Bakker & Timmenga werden de zijvelden weggelaten en kregen de zijtorens meer pijpen en daardoor meer volume. Het belangrijkste is echter de transformatie van het middenveld; dit kreeg een middenstijl en in plaats van ingezwenkte bovenlijst een rondboog als afsluiting. Het veld is vlak en heeft ten opzichte van de torens verhoogde frontstokken, zulks in overeenstemming met het Van Dam-prototype. Verder valt het onregelmatige labiumverloop op. Voorzover bekend heeft Bakker & Timmenga dit frontmodel vier keer toegepast.\nDe decoratie is sober. Blinderingen aan de pijpvoeten ontbreken. Het middenveld bevat aan de pijpuiteinden een geschulpte rondgaande rand, met daarboven een lijst met niervormige openingen. Boven de middenstijl is een lier aangebracht; aan de pijpvoeten bij de torens een gesplitst liggend bladmotief. De bovenblinderingen in de torens bestaan uit eenvoudige S-ranken. De opzetstukken op de torens bestaan uit twee met hun opening naar beneden liggende C-voluten, waaruit twee S-ranken zich ontwikkelen. De vleugelstukken zijn eenvoudige varianten van een door Bakker & Timmenga veel gebruikt model: een S-rank met een C-voluut erin verwerkt; zij bevat twee rozen, een charmant trekje.",
  "Part12_052Wormer": "Dit uiterst eenvoudige orgel vertoont een driedelige blokvormige opbouw met verhoogde middenpartij. De afzonderlijke vlakke delen worden elk aan de bovenzijde afgesloten door een horizontaal entablement. De decoratie blijft beperkt tot het zeer flauwe V-vormige labiumverloop en de guirlandes van bladranken, die als bovenblinderingen fungeren en in het midden van elk veld in twee kleine krullen samenkomen. Onder invloed van de in zwang komende neorenaissance zou Kruse in dezelfde periode een vergelijkbaar orgel bouwen voor de Hervormde Kerk van Huins. Dit instrument, thans in de Doopsgezinde Kerk te Eindhoven (ca 1890) is wel voorzien van blinderingen en snijwerk, die in Wormer wellicht vanwege de wensen van de opdrachtgever achterwege dienden te blijven.",
  "Part12_053ArnhemMartinus": "Het was kennelijk de wens van de opdrachtgever het grote torenvenster vrij te houden. De gebroeders Gradussen brachten ter weerszijden van het raam twee vrij forse zeshoekige torens aan en verbonden deze door een lage tussenpartij die bestaat uit een vlakke middentoren en brede zijvelden met naar binnen gebogen bovenlijsten die naar de zijtorens oplopen. Opvallend in deze velden is het horizontale labiumverloop.\nOvereenkomstig de stijl van de kerk is de vormgeving neogotisch. In de velden en in de torens ontbreken blinderingen aan de pijpvoeten. Aan de pijpuiteinden in de velden zijn tootbogen aangebracht, terwijl zich op de bovenlijsten hogels bevinden. In de torens zijn aan de pijpuiteinden tootbogen te zien. Op de middentoren een eenvoudige cr\u00eate; bij de zijtorens ontbreken bekroningen. Opmerkelijk is nog het geometrische traceerwerk in de borstwering van de koortribune. Op het uitstekende middendeel zijn vier beschilderde engelen aangebracht.",
  "Part12_054Engelum": "Een variant van het fronttype met middentoren en torenvelden, zoals voor het eerst door Van Dam toegepast in Tjerkwerd (1851, deel 1850-1858, 102-104) en nadien door diverse orgelbouwers nagevolgd. Zo ook door Hardorff, Kruses voorganger in het orgelbedrijf, bijvoorbeeld in Ysbrechtum (1866), Oosterlittens (1867), Hommerts (1876), Wanswerd (1877) en Baijum (1878). Net als bij de latere Hardorff-versies (Hommerts, Wanswerd en Baijum) heeft het front te Engelum hol gewelfde tussenvelden. Doordat er in Engelum echter minder pijpen in zijtorens, tussen- en torenvelden zijn geplaatst, komen de verhoudingen meer in de buurt van het werk van de bedenker van dit fronttype, Van Dam (vergelijk het voormalige orgel van de Gereformeerde Kerk Vrijgemaakt te Harlingen uit 1864, deel 1858-1865, 312-314), en wint het geheel aan elegantie.\nHet blinderingssnijwerk bestaat hoofdzakelijk uit S-ranken. De bovenzijden van de torenvelden worden steeds afgesloten door een kleine, zich vertakkende rank. Aan de bovenzijden van de tussenvelden bevinden zich golvende bladranken, waarvan de uiteinden zich splitsen. De vleugelstukken zijn geheel in de trant van Hardorff: gegolfde bladranken die naar beneden toe vergroten en uiteindelijk in twee buitenwaartse krullen vertakken. Tussen de ranken bloemen en druiventrossen.\nDe opzetstukken op de zijtorens bestaan uit omhoog reikende bladvoluten die een kern van bloemen omgeven. Het opzetstuk van de middentoren is laag gehouden en spreidt zich tot boven de torenvelden. Het is opgebouwd uit een door voluten omgeven cartouche, geflankeerd door twee liggende S-ranken. Onder de torens consoles van acanthusbladeren met granaatappels.",
  "Part12_055Gaastmeer": "Dit orgelfront is nagenoeg gelijk aan dat in Wijns uit 1889: een gedeeld rondbogig middenveld en twee ronde zijtorens. Ook de decoratie is voor het grootste deel identiek. Aan de pijpuiteinden in het veld een geschulpte rand met daarboven een lijst met niervormige openingen. Boven de middenstijl een lier. De ornamenten tussen boog en torens zijn hier iets anders: in Wijns zijn dat gesplitste ranken, hier ziet men C-voluten. De bovenblinderingen in de torens bestaan uit C- en S-voluten. De opzetstukken bestaan uit dezelfde elementen als in Wijns; zij zijn alleen iets breder. De vleugelstukken met hun S-rank met daarin een C-voluut zijn bij beide orgels ook ongeveer gelijk. In plaats van de twee rozen in Wijns is hier slechts \u00e9\u00e9n gestileerde bloem te zien.",
  "Part12_056Haarlemmerliede": "Het front van dit orgel is duidelijk verwant aan dat van het instrument in De Weere uit 1885 (deel 1878-1886, 344-345): een vlakke middentoren en ronde zijtorens. De vlakke tussenvelden zijn hier echter ongedeeld en hebben verhoogde frontstokken. De middentoren of het middenveld heeft een gebogen bovenlijst.\nHet grootste deel van het snijwerk is opnieuw aangebracht in 1984, met gebruikmaking van enige bewaard gebleven fragmenten. Origineel is in ieder geval het snijwerk aan de pijpvoeten in het middenveld. Dit bestaat uit plantaardige voluten met een soort hoorn van overvloed aan de zijkanten. Eronder twee sierlijke langgerekte S-voluten. Onder de stokken van de tussenvelden zijn linten aangebracht en de opschriften juni 1837 en juni 1887; deze data hebben betrekking op het 50-jarig jubileum van de kerk dat aanleiding was tot het aanschaffen van dit orgel.",
  "Part12_057Heeg": "De architect van de kerk in Heeg, Tjeerd Kuipers, ontwierp voor dit gebouw ook het orgelfront. Dit heeft, in overeenstemming met de bouwtrant van de kerk, een neorenaissance vormgeving. Het front omvat een op consoles rustend, iets naar voren springend middenveld dat, is voorzien van smalle, onder een hoek van 900 geplaatste zijvelden. Het eigenlijke middenveld is rondbogig, maar wordt bekroond door een hoofdgestel met timpaan. Het hoofdgestel rust op zuilen, die bestaan uit een vaasvormig benedendeel, gevolgd door een glad gedeelte en ten slotte door een gecanneleerde schacht met een kapiteel dat men het best als composiet kan omschrijven.\nDeze middenpartij wordt geflankeerd door vlakke ongedeelde tussenvelden en spitse zijtorens. De velden vertonen een flauwe boogvorm. De zijtorens hebben daar waar de twee torenfacetten elkaar raken niet zoals gebruikelijk een pijp maar een zuil. Deze zuil is van ongeveer dezelfde opbouw als die bij het middenveld, hier echter met een ionisch kapiteel. Het vaasvormig benedendeel is hier iets rijker. De torens rusten op ronde zuilen met uit bogen samengestelde consoles als verbinding.\nDe verdere decoratie is betrekkelijk sober, maar wel vrij consequent ontleend aan de meubelstijlen van omstreeks 1600. Benedenblinderingen ontbreken; aan de pijpuiteinden ziet men boogjes typerend voor de gekozen stijlvorm. In het timpaan boven het middenveld is een cartouche in rolwerk aangebracht met daarin het bouwjaar. Op de bovenlijsten zijn voluten en op de hoeken zijn pinakels te zien. In de top een gestileerde lier. Boven de tussenvelden zijn C-voluten met vruchten aangebracht. Op de zijtorens een eenmaal inzwenkende verhoging met een ook weer inzwenkend dak, voorzien van pinakels. Ook de pilasters in de onderkas zijn in de geest van de meubelstijlen van rond 1600.\nHet orgel was door de architect als \u00e9\u00e9n geheel ontworpen met de kanselpartij. Bij de ongelukkige verbouwing van de kerk in 1967 is deze verwijderd en heeft men daar een planken wand aangebracht. Het fraaie orgel bungelt nu op bizarre wijze in de lucht.\nBakker & Timmenga hebben verscheidene keren op dit frontontwerp voortgewerkt. In 1894 zou Tjeerd Kuipers nog een nauw verwant front ontwerpen voor het Maarschalkerweerd-orgel in de Doopsgezinde Kerk te Deventer.",
  "Part12_058Makkum": "Een voorbeeld van het tweetoren type, model Oudwoude (1856, deel 1850-1858, 303-304), hier met vlakke velden en met diamantkoppen. Evenals in Lopik (1890) zijn in Makkum onder in de velden bladtakken te zien in plaats van voluten, bij de zijvelden gecombineerd met een bescheiden voluut. Een vergelijkbare decoratie vindt men reeds in 1888 bij het orgel in de Doopsgezinde Kerk te Tjalleberd. Ook aan de pijpuiteinden in de zijvelden ziet men bladwerk, zij het wat bescheidener dan in Lopik. Verder overheersen de voluutvormen. Op de zijstijlen pijnappels, op de torens opzetstukken uit gekoppelde C-voluten. De bescheiden consoles onder de toren zijn versierd met cartouches. De vleugelstukken zijn van het gebruikelijke model, maar soberder dan bij de iets oudere orgels van dit model.",
  "Part12_059Middelburg": "Een opmerkelijke neoclassicistische orgelkas, nog van een karakteristiek blokvormig model, maar wel verrijkt met ronde zijtorens. De beeldbepalende middenpartij van het front omvat drie rondboogvelden, waarvan het middelste, dat iets breder is, even uitspringt en wordt bekroond door een gebogen en gebroken fronton. Dit wordt gesteund door een driedelige zuilenstelling waarvan het onderste taps naar beneden toeloopt, het tweede juist naar boven en het derde bestaat uit twee vaasvormige elementen. De zijvelden zijn voorzien van verhoogde frontstokken; hun bogen rusten op pilasterachtige stijlen.\nDe decoratie is sober. Benedenblinderingen ontbreken, aan de pijpuiteinden zijn rondboogjes aangebracht. In de boogzwikken is een aan beslagwerk herinnerende decoratie te zien. Onder de verhoogde frontstokken ziet men tweevazige balusters. In de voetlijsten onder het gehele orgel is een gebogen meanderrand aangebracht. In het gebroken fronton is een voetstuk geplaatst met daarop een vaas. De zijtorens worden bekroond door achtkantige paviljoens met sierlijke vaasjes als bekroning.\nDit orgelfront is voor het werk van Bakker & Timmenga uit deze tijd volstrekt atypisch. Het is dan ook ontworpen door de architect van de in 1889 gebouwde kerk, K. Stoffels.",
  "Part12_060Moerkapelle": "Dit orgel is afkomstig uit de Funenkerk te Amsterdam, \u00e9\u00e9n der eerste kerken gebouwd voor de aanhangers der Doleantie. Zij werd gebouwd in 1888-1889 naar ontwerp van T.E. Kuipers en is helaas in 1975 gesloopt.\nMet de bouw van het orgel werd begonnen in 1889 door Pieter Flaes. Na diens dood werd het instrument voltooid door D.G. Steenkuijl. Dit is het laatste voorbeeld van het standaardfront van Flaes, zoals dat voor het eerst werd toegepast in 1855 in de Doopsgezinde Kerk te Wormerveer (deel 1850-1858, 268-270): drie ronde torens en brede ongedeelde tussenvelden. Het blinderingssnijwerk in de torens en boven in de velden bestaat uit golfranken. Onder in de velden zijn zoals gebruikelijk S-voluten aangebracht. Onder de middentoren bladwerk, onder de zijtorens de veelvuldig voorkomende gelobde consoles. Alleen de bekroningen boven de velden weken iets van de standaard af. Meestal hadden de Flaes-orgels van dit model een muziekinstrumententrofee op de middentoren en vazen op de zijtorens. Hier waren op de torens oorspronkelijk beelden geplaatst; deze waren reeds in Amsterdam verwijderd.",
  "Part12_061Oosterhout": "",
  "Part12_062RhenenGereformeerde": "Een opmerkelijke romaniserende orgelkas met een getrapte vijfdelige opbouw. Kern van het ontwerp is het in de 19e eeuw frequent toegepaste driedelige model met drie velden, waarvan het middelste is verhoogd. Leichel heeft daaraan twee lage loze zijvelden toegevoegd, die men waarschijnlijk moet zien als equivalent van de zogenoemde 'Leichel-poortjes', die hij bij verscheidene oudere orgels heeft aangebracht, zoals bijvoorbeeld in de hervormde kerken van Rheden (1816, deel 1790-1818, 319-321) en Ellecom (1874, deel 872-1878, 140-141). Alle velden hebben de rondboogvorm. Het middenveld wordt afgesloten door een forse wimberg met een rozet met vierpas en bekroond door een torenachtig element.\nDe decoratie is goeddeels ontleend aan het romaans, in aansluiting met de in deze stijl gebouwde Doopsgezinde Kerk in Arnhem (1889), waarvoor dit orgel oorspronkelijk was bestemd.\nTegen de stijlen zijn halfzuilen aangebracht met enigszins klassiek aandoende kapitelen. Opmerkelijk is dat deze halfzuilen niet op een stevig fundament rusten, maar op een console. Daaronder zijn in de stijlen bloemmotieven te zien. Boven de zuilen zijn pinakels aangebracht met een torenvormige bekroning, verwant aan die boven het middenveld. In de boogzwikken in de velden rondboogfriezen, terwijl op de bovenlijsten kantelen zijn aangebracht. Onder de pijpvelden bevindt zich een fries met ruitvormige decoratie. De romaanse vormen zijn hier met grote vrijmoedigheid gehanteerd, wat de charme is van dit orgel dat helaas zijn oorspronkelijke architectonische context moet ontberen.",
  "Part12_063UtrechtMaria": "In 1876 cre\u00eberde J.F. Witte een rondboogstijl-versie van een blokvormig kasmodel voor de Hervormde Kerk te Soest. Dit orgel is grotendeels verloren gegaan, maar het vrijwel identieke instrument te Voorthuizen (1878) is bewaard gebleven (deel 1878-1886, 58-60). Drie pijpvelden heeft dit frontmodel; het middelste is rondbogig en wordt bekroond door een driehoekig fronton. Dit fronttype werd voor het orgel in de Maria Minorkerk in renaissancevormen getransformeerd. De gelobde bogen van het ontwerp Soest/Voorthuizen verdwenen en werden vervangen door klassieke bogen op halfzuilen. De stijlen kregen de pilastervorm en de ornamentiek boven de velden werd iets gewijzigd. De pinakels veranderden nauwelijks van vorm. Het vegetatieve ornament op de top veranderde in een lier. Witte zou dit frontmodel nog \u00e9\u00e9n keer toepassen en wel in de Oud-Katholieke Kerk in Culemborg (1900).",
  "Part12_064Veenwouden": "Dit orgel is bijna identiek aan dat te Wijns (1889) en verschilt daarmee enigszins van het verwante instrument in Gaastmeer (1890). De hoofdindeling is bij de drie orgels identiek. De decoratie is vrijwel gelijk aan die in Wijns. De geschulpte rand met daarboven een lijst met niervormige openingen hebben de drie genoemde orgels gemeen, maar de rest van de decoratie in Veenwouden lijkt meer op die in Wijns dan op die in Gaastmeer. Men lette op de bovenblinderingen in de torens met hun twee S-voluten, op de opbouw van de opzetstukken op de torens en ten slotte op de vleugelstukken die weer, net als in Wijns, elk twee rozen bevatten.",
  "Part12_065Zoeterwoude": "Een zeer sober orgelfront, zeker als men het vergelijkt met de uitbundige orgels die dezelfde firma nog enige jaren tevoren in het zuiden had geleverd. Het bevat drie torens en naar verhouding tamelijk brede gedeelde tussenvelden met parallel labiumverloop en gesloten, even inzwenkende bovenlijsten.\nDe decoratie is eveneens sober. Blinderingen aan de pijpvoeten ontbreken. De decoratie van de drie torens is vrijwel identiek: metalige voluutvormen met een bloemmotief in het midden. Boven de pijpuiteinden in de velden is een reeks bloemen te zien. De consoles onder de torens zijn geheel onversierd. Vleugelstukken en bekroningen zijn niet meer aanwezig.\n\nNiet gepubliceerde bronnen\nArchief Hervormde Gemeente Zoeterwoude.\nKlaas Bolt, Het orgel in de Hervormde Dorpskerk van Zoeterwoude. Haarlem, 1989.",
  "Part12_066Echt-Mariahoop": "Een ernstig verminkt front, met een opbouw van vier velden, waarvan de twee buitenste de hoogste zijn. Het bovengedeelte van het front is niet meer aanwezig. Onder de torenachtige zijvelden aardige vlakke consoles, bestaande uit bladmotieven en een hangende pijnappel.\n\nOrgelnummer 2292",
  "Part12_067EindhovenDoopsgezinde": "Een variant van het type met een driedelige blokvormige opbouw en verhoogde middenpartij, dat Kruse reeds in Wormer (Doopsgezinde Kerk, 1889) toepaste, nu voorzien van een rijke decoratie. Het merendeel werd uitgevoerd in de stijl van de toen modieuze neorenaissance. Vooral bij de blinderingen, die alleen aan de pijpuiteinden aanwezig zijn, is een poging gedaan snijwerk uit de 16e eeuw na te volgen. Zij bestaan in elk veld uit bladranken die zich vanuit het midden ontwikkelen en vertakken. Tussen de ranken van het middenveld bevinden zich twee vogels. De liggende S-voluten bovenop de zijvelden zijn duidelijker te herkennen als elementen uit de late negentiende eeuw, terwijl Kruse voor de vleugelstukken trouw bleef aan zijn inmiddels beproefde recept van gekoppelde S-ranken met cornucopiae. Ook het opzetstuk boven het middenveld, slechts voor een klein deel zichtbaar en bestaande uit een lier geflankeerd door S-voluten, is kenmerkend voor het werk van Kruse.",
  "Part12_068Haastrechtklooster": "Vanaf ongeveer 1890 ontwikkelt Pereboom & Leijser een neoromaanse versie van het door hen vaak gebruikte vijfdelige frontmodel \u00e0 la Margraten (1879, deel 1878-1886, 84-85). Zij hebben deze versie overigens niet zo heel vaak gebruikt.\nVan het orgel dat zich thans bevindt in het klooster St-Gabri\u00ebl bij Haastrecht zijn noch het bouwjaar, noch de oorspronkelijke locatie bekend, maar de uiterlijke overeenkomsten met het thans te Geesteren aanwezige Pereboom & Leijser-orgel uit 1893 zijn zo groot dat ook het Haastrechtse orgelfront wel als een werk van de Maastrichtse firma moet worden beschouwd.\nHet front heeft een hoog middenveld met wimberg, twee smalle en veel lagere recht afgesloten tussenvelden en twee zijvelden, hoger en breder dan de tussenvelden, maar lager en smaller dan het middenveld. Tegen de stijlen zijn sierlijke halfzuiltjes aangebracht met bladkapitelen die alle in \u00e9\u00e9n lijn liggen. Bij het verhoogde middenveld zijn boven de zojuist beschreven zuiltjes nog twee extra zuiltjes aangebracht. In de wimbergen is een rozet met driepas te zien, terwijl de afsluitlijsten zijn voorzien van modillons. De wimbergen worden bekroond met eenvoudige palmetten. Opmerkelijk is de decoratie onder het middenveld en de zijvelden met haar gestileerde driehoekige bloemmotieven.\n\nNiet gepubliceerde bron\nArchief Pels & Van Leeuwen Orgelbouw.\n\nOrgelnummer 2275",
  "Part12_069Hoeven": "Een laat Engels voorbeeld van een in wezen neoclassicistische blokvormige kas, maar voorzien van een gotiserende decoratie. Opvallend is de vorm van het pijpveld met zijn labiumverloop in de vorm van een omgekeerde V, dat geplaatst is boven een driehoekig paneel met rozetten met vierpassen, een ornament dat men ook terugvindt in het eronder aangebrachte fries. Een tegenbeweging wordt bewerkstelligd door een hangend driehoekig paneel aan de pijpuiteinden met veel ronde openingen. Ter hoogte van de klaviatuur en bij de vloer vertonen de zijstijlen een uitstulping die opmerkelijk genoeg een contrasterende beweging krijgt in een inkeping boven in de zijstijl die dezelfde vormen in spiegelbeeld herhaalt. Een zeer sober, maar intrigerend ontwerp.",
  "Part12_070Landgraaf-Rimburg": "Een eenvoudig driedelig front in neoromaanse vormen. Het rondbogig middenveld, bekroond door een frontaal met driepas, wijkt ten opzichte van de eveneens rondbogige, maar nu recht afgesloten zijvelden, iets terug. De decoratie is terughoudend: een rondboogfries boven de rondbogen in de zijvelden; onder de kroonlijsten een tandlijst en daarboven een soort tootlijst. Op de hoeken van het middenfronton een krulvormig element en in top een palmet.\nDit front vertoont grote gelijkenis met \u00e9\u00e9n van de Musterprospekte van de firma Laukhuff uit Weikersheim, maar is soberder van uitwerking.",
  "Part12_071Lemelerveld": "Een vijfdelig neoromaans front in een vormgeving die in de late 19e eeuw in Duitsland zeer verbreid was. Hoofdelementen zijn de driedelige middenpartij en de zijvelden. Zij worden verbonden door smalle tussenvelden met verhoogde pijpstokken. De middenpartij steekt sterk naar voren, de tussenvelden wijken juist terug wat de plastische werking van het front vergroot.\nVan de drie rondboogvelden in de middenpartij is het middelste het breedst en hoogst. De beide lage velden worden geflankeerd door ronde halfzuilen met een ring op \u00e9\u00e9n derde van de hoogte en een bladkapiteel. De middenboog is boven de kroonlijsten van de zijvelden aangebracht, wat een effect oplevert dat doet denken aan het zogeheten Venetiaanse drielichtvenster. Dit geheel wordt bekroond door een fronton met in de zwikken S-ranken.\nDe andere velden hebben soortgelijke halfzuilen als de middenpartij. De tussenvelden worden afgesloten door een horizontale lijst, de zijvelden door frontons met S-ranken. Het vooruitstekende middenstuk rust op consoles en is voorzien van een hangend boogfries. Tussen bovenkas en onderkas is een smal opengewerkt gedeelte met zaagwerk in plantaardige vormen te zien.\n\nNiet gepubliceerde bron\nInformatie verstrekt door Verschueren Orgelbouw.\n\nOrgelnummer 2287",
  "Part12_072Schoonhoven": "Dit orgel is een voorbeeld van een orgue polyphonique, men zou kunnen zeggen een 19e-eeuwse variant van het kistorgel. Dergelijke instrumenten werden ontwikkeld voor kleine kerken en niet te vergeten voor de missie. Vooral de orgelmaker Louis Debi\u00e8re heeft veel van dit soort orgels gebouwd.\nDe kast van het instrument in Schoonhoven toont zeer verzorgd meubelmakerswerk; bijvoorbeeld de fraaie consoles onder het klaviergedeelte. Ook de orgelbank met gedraaide spijlen is mooi gemaakt.",
  "Part12_073Aarlanderveen": "Een sober vijfdelig front, bestaande uit drie torens en ongedeelde vlakke tussenvelden, waarboven eenvoudige voluten. Het herinnert aan het front van het door Van den Haspel in 1868 tezamen met Sch\u00f6lgens gebouwde orgel in Zaamslag (deel 1865-1872, 214-216). Dat bestond oorspronkelijk uit een middentoren en twee vlakke zijvelden en vertoonde enige overeenkomst met het door de firma J. B\u00e4tz & Co ontwikkelde Batavia-model. In Aarlanderveen is dit model uitgebreid met twee zijtorens. Daardoor doet dit orgel aan als een vereenvoudigde versie van het bekende standaardfront van de Amsterdamse orgelmaker Flaes, door hem tezamen met zijn partner Br\u00fcnjes voor het eerst toegepast in 1855 in de Doopsgezinde Kerk te Wormerveer (deel 1850-1858, 268-270). Van een middentoren met verhoogde frontstok, zoals bij het frontmodel van Flaes & Br\u00fcnjes, is bij dit instrument geen sprake; hier zijn juist de stokken in de velden iets hoger dan in de torens. Ook het labiumverloop in de velden is anders.\nDe decoratie is zeer sober. De benedenblinderingen bestaan uit eenvoudige tootlijsten. Daaronder is over de volle breedte een gevlochten band aangebracht. Aan de pijpuiteinden is een rondboogfries te zien. Oorspronkelijk werden de torens bekroond door sierlijke, maar sobere vazen.\nDe vleugelstukken zijn helaas verdwenen. Daarin manifesteerde zich een geheel andere wereld. Zij bestonden uit een zich naar boven openende C-voluut, met daaronder een krakelingachtige C-voluut die zich schuin naar het midden toe opende, alles voorzien van schuimwerk dat het rococo in herinnering roept. Het verder zo sobere orgel had hierdoor letterlijk en figuurlijk vleugels gekregen.",
  "Part12_074AmsterdamConcertgebouw": "Bij de grote zaal van het Amsterdamse Concertgebouw heeft de architect A.L. van Gendt zich hoogstwaarschijnlijk laten inspireren door de zaal van het Gewandhaus in Leipzig. Op een ontwerpschets uit 1883 heeft hij een orgel ingetekend dat met zijn eenvoudige vijfdelige opbouw wel wat doet denken aan het Walcker-orgel in het Gewandhaus dat in 1884 zou worden voltooid. Toen hij uiteindelijk de opdracht kreeg om voor de nieuwe muziektempel een orgelfront te ontwerpen, ging hij echter andere wegen.\nZijn orgelfront omvat een brede vlakke middentoren met bolle torenvelden van twee etages, vlakke tussenvelden met verhoogde frontstokken en trapeziumvormige zijtorens. Komt dit ontwerp nu uit de lucht vallen of heeft het toch oudere wortels in het oeuvre van Maarschalkerweerd? Torenvelden heeft het door de beeldhouwer Mengelberg vervaardigde orgelfront in de Havenkerk te Schiedam (deel 1872-1878, 218-221) dat in een strakkere vorm werd herhaald in de St-Martinus in Doesburg (1889). Wanneer men nu de ongedeelde torenvelden en de tweedelige buitenvelden van het Doesburgse front verwisselt en het geheel vervolgens wat samenperst, komt men al een heel eind in de richting van het Concertgebouw-orgel. Dit betekent dat dit frontconcept ten minste voor een deel geworteld is in de Maarschalkerweerdtraditie. Dit neemt natuurlijk niet weg dat het front van het Concertgebouw-orgel een uiterst originele creatie is, waar Van Gendt zeker eer mee heeft ingelegd.\nWat bij de decoratie vrij sterk opvalt zijn de gelobde consoles onder de torens die ook voorkomen bij het in 1877 voltooide Maarschalkerweerd-orgel in de Hartebrugkerk te Leiden (deel 1872-1878, 340-343).\nOpvallend is dat de pijpuiteinden tamelijk consequent vrij zijn gehouden. Alleen bij de onderste torenvelden is dat niet het geval. De pijpen zijn aan hun uiteinden met ruiten en blokjes gedecoreerd. Blinderingen aan de pijpvoeten ontbreken in de tussenvelden; deze velden worden afgesloten door gelobde rondbogen met een mascaron in het midden. De boogzwikken zijn met bloemmotieven opengewerkt. Boven de boog is een pseudo-dorische architraaf aangebracht. Op de bovenlijst een obelisk op een voetstuk, geflankeerd door uiterst slanke S-ranken, waaruit koppen van fabelwezens voortkomen. Onder de frontstokken van de velden is een reeks tamelijke diepe rondbogen aangebracht, die rusten op vaasvormig zuilen.\nBoven de torens vormen een bladlijst en een dorisch aandoend fries de overgang naar het pijpgedeelte. Aan de pijpvoeten zijn weelderige blinderingen aangebracht die bij de drie torens ongeveer gelijk zijn. In de hoeken rozetten met wentelend bladwerk, waarvan de basisvorm herinnert aan laatgotisch traceerwerk; uit deze rozetten komen zowel aan de zijkant als naar het midden C-ranken voort. De blinderingen in de torenvelden zijn gelijk van opbouw, maar soberder van uitwerking. Het middendeel van de middentoren wordt aan de bovenzijde afgesloten door een gelobde rondboog, vergelijkbaar met die boven de tussenvelden. In deze boog is rijk snijwerk aangebracht, voornamelijk opgebouwd uit bebladerde C-voluten; temidden daarvan het stadswapen. Boven de boog een lier, geflankeerd door S-ranken. Opmerkelijk is het snijwerk boven in de zijtorens dat, zoals reeds opgemerkt, de pijpuiteinden vrijlaat. Het heeft vijf facetten. Bijzonder zijn vooral de twee facetten links en rechts van het midden; daar is een compleet gotisch roosvenster te zien, dat zo lijkt te zijn weggelopen uit een Franse kathedraal. In de bovenzwikken zijn rozetjes met driepassen aangebracht, aan de onderzijde bladwerk. In het middenfacet is een driepasboog met toten aangebracht; in de zwikken ook weer gotische rozetjes. In de twee zijfacetten ten slotte golfranken, waarin zich ook weer een klein gotisch rozet bevindt. Hierboven is een fries met brede diamantkoppen aangebracht met daar weer boven een sterk uitstekende kroonlijst op modillons. De torens worden bekroond door koepels met een geschubde afdekking en een obelisk in top. Op de middentoren is een vergelijkbare koepel geplaatst; deze volgt de contouren van de toren en is derhalve veel omvangrijker.\nIn ieder geval is het orgelfront in zijn decoratie uitgesproken eclectisch en past het wat dat betreft goed bij het gebouw waarin het staat. Men ziet romaanse, gotische, renaissance, barokke en neoclassicistische elementen. De architect Van Gendt wist wat zijn publiek wilde: het wenste een feestelijk orgel en dat heeft het gekregen.",
  "Part12_075Gelselaar": "Een bescheiden orgeltje met een front dat bestaat uit twee rondboogvelden met een V-vormig labiumverloop en een rondbogige decoratie aan de pijpuiteinden. De zijstijlen zijn behandeld als een soort pilasters die een bescheiden hoofdgestel dragen met modillons. In het midden is een gebogen fronton aangebracht, geplaatst op een onderbouw met consoles. Twee vergelijkbare rondboogvelden vindt men ook in het aan Ehrenfried Leichel toegeschreven orgeltje dat zich thans in de Oud-Katholiek Kerk te Oudewater (ca 1880, deel 1878-1886, 156-157) bevindt. Het instrument in Gelselaar heeft echter, ondanks zijn bescheiden omvang, een monumentalere uitstraling.",
  "Part12_076GravenhageJacobus": "Dit orgel uit 1891 was bestemd voor de Spaarnekerk te Haarlem, gebouwd in 1883-1885 naar ontwerp van de architect E.J. Margry. Het stond daar oorspronkelijk in het transept; in 1928 werd het naar de ingangszijde verplaatst, waarbij het front werd gewijzigd. Bij de plaatsing in de Haagse kerk kreeg het front zijn oorspronkelijke gedaante terug.\nDit front heeft duidelijk twee gezichten. De middenpartij is onversneden neogotisch: een spitsbogig middenveld, bekroond door een wimberg, wordt geflankeerd door twee ronde torens met spitsen. De vrij sobere detaillering is ontleend aan de klassieke gotiek: een vierpas in de wimberg, hogels op wimberg en torenspitsen en kruisbloemen als bekroning van torens en wimberg. Een geheel andere wereld is te zien bij de zijdelen. Deze bestaan elk uit twee vlakke velden, het binnenste met een naar buiten aflopende labiumlijn, het buitenste met een V-vormig labiumverloop, wat nog enigszins een toren suggereert. Een kas ontbreekt hier; alleen stijlen en regels geven hier samenhang. Wij zien hier een vroege versie van het open front. Het prototype van dit model is waarschijnlijk te vinden in een ontwerp voor een neogotisch front dat twee varianten vertoont. De rechtervariant is hier het uitgangspunt geweest. Het inmiddels verdwenen orgel in de Vondelkerk te Amsterdam (1890 of 1905) had dezelfde opbouw, zij het op kleinere schaal. De architect P.J.H. Cuypers is wel genoemd als ontwerper van beide fronten, maar dit is verre van zeker. Varianten zijn nog te vinden in het orgel in de St-Antonius te Haarlem (1912, P.J. Adema) en de St-Callixtus te Groenlo, voorheen St-Nicolaas en Barbara (De Liefde) te Amsterdam (1926, Sybrand Adema).",
  "Part12_077Klundert": "Een wat gedrongen exemplaar van het model Britswerd (1868, deel 1865-1872, 115-116). Opvallend is dat de torenvelden hier hol zijn, terwijl deze meestal bij dit fronttype vlak zijn en dat de tussenvelden vlak zijn; zij zijn bij dit fronttype in de regel hol uitgevoerd. Waarschijnlijk is dit het oudste voorbeeld van deze omdraaiing en wellicht is hier sprake van invloed van het frontmodel Mantgum (1879, deel 1878-1886, 81-83). Vergelijkbare fronten vinden wij onder meer in de Lutherse Kerk te Purmerend (1892) en Hervormde Kerk te Gieten (1894).\nOnder de verhoogde frontstokken van de buitenvelden zijn twee diamantkoppen te zien, terwijl een dergelijk ornament ook is aangebracht op de tussenlijsten in de torenvelden. De blinderingen bestaan grotendeels uit golfranken, die opvallen door hun transparante karakter. De vleugelstukken zijn van het gebruikelijke model: een S-rank, waaraan een C-voluut hangt die met een recht gedeelte overgaat in een brede krul. Ook hier weer ruitwerk. Op de middentoren een lier, begeleid door S-voluten, op de zijtorens uit gekoppelde C-voluten samengestelde opzetstukken.",
  "Part12_078KrimpenaandenIJssel": "Het eerste van een serie grotere fronttypes uit de werkplaats van Proper die qua opzet vrijwel gelijk zijn (Krimpen aan den IJssel, 1891; Zalk, 1891; Hengelo (Gld), 1895; Coevorden, 1897). Het betreft een variant van het Van Dam-type met middentoren met torenvelden, zoals voor het eerst door Van Dam toegepast in Tjerkwerd (1851, deel 1850-1858, 102-104). Ook bij Proper is de middentoren gedeeld, evenals de hol gebogen torenvelden en de vlakke tussenvelden. Hier is echter een ander effect beoogd dan bij het oorspronkelijke Van Dam-concept. De scheiding tussen de respectieve etages is namelijk op gelijke hoogte gehouden en verbreedt zich aanzienlijk tussen de tussenvelden. De onderste tussenvelden worden aan de bovenzijde halfrond afgesloten, terwijl de bovenste tussenvelden aan de onderzijde zijn afgezet met een naar buiten oplopende gebogen lijst. Het is duidelijk de bedoeling geweest op deze manier een visuele werkindeling met Hoofd- en Bovenwerk te bereiken. Overigens is er wel een differentiatie tussen middentoren met torenvelden enerzijds en tussenvelden anderzijds aanwezig: de brede geprofileerde en gekropte lijst tussen de etages van de middentoren en torenvelden die zich niet doorzet over de tussenvelden en de aanwezigheid van verhoogde frontstokken in de onderste tussenvelden. Deze differentiatie is echter ondergeschikt aan de sterke horizontale deling in het front.\nHet decoratieve snijwerk aan de grotere orgelfronten van dit type is bij Proper steeds verschillend. Hier zien we in de torens aan de pijpvoeten en -uiteinden blinderingen in de vorm van geknikte S-ranken. Het snijwerk van de onderste etage van de tussenvelden is niet opengewerkt en bestaat uit een samenstel van bladvoluten aan de onderzijde en bladslingers aan de bovenzijde. Boven de bovenste etages van de tussenvelden opengewerkte S-ranken die tegen de middentoren staan. Het overige snijwerk in tussen- en torenvelden wordt gevormd door eenvoudige smalle bladranken. De opengewerkte vleugelstukken worden gedomineerd door een grote S-rank die op de balustrade rust en tegen het front is geplaatst. Aan de onderzijde is ze sterk omgekruld en verder wordt ze omgeven door wingerdranken met druiventrossen.\nIn de opzetstukken staan vaasachtige elementen centraal, die zijn opgebouwd uit telkens twee tegen elkaar geplaatste C-voluten. Hierop staan op de zijtorens grote bloemrozetten en op de middentoren een lier, terwijl alles door bladranken en bloemen wordt omgeven. Onder de tussenvelden panelen met diamantkoppen en onder de torens forse consoles van acanthusbladeren.",
  "Part12_079Lopik": "Een betrekkelijk rijzige variant van het tweetoren model van het huis Van Dam dat teruggaat op het in 1856 gebouwde orgel in Oudwoude (deel 1850-1858, 303-304). Ook in Lopik een breed middenveld, zij het met een heel lichte holling, twee ronde torens en harpvormige zijvelden. De panelen onder de velden vertonen geen diamantkoppen. De verdere decoratie is verwant aan de andere orgels van dit model uit deze tijd. Een opvallend verschil ziet men echter in de benedenblinderingen in de velden; in plaats van de gebruikelijke S-ranken ziet men hier bladelementen. Bovenin de velden, onder de bovenlijsten, ziet men een bladtak naar boven klimmen. Elders hernemen de voluten hun rechten. Aan de pijpvoeten in de torens ziet men twee S-voluten die door een rank worden doorsneden; boven in zijn het twee C-voluten die tezamen een S-vorm te zien geven, met op de overgang tussen beide elementen bladwerk. De vleugelstukken zijn van het gebruikelijke model met ruitwerk. In de consoles onder de torens zijn cartouches te zien, zoals vaker bij Van Dam-orgels uit deze tijd.",
  "Part12_080Oosterzee": "Een orgel met het meest verbreide Van Dam-front, van het type Britswerd (1868, deel 1865-1872, 153-155): een ongedeelde middentoren, vlakke tweedelige torenvelden, holle ongedeelde tussenvelden met verhoogde frontstokken en ronde zijtorens.\nDe decoratie wordt beheerst door voluutvormen, meestal C-voluten waaruit een extra rank voortkomt die het geheel tot een S-voluut maakt. Bij de torens en de torenvelden zijn de blinderingen aan de pijpvoeten en pijpuiteinden min of meer elkaars spiegelbeeld. Bovenin de tussenvelden, onder de S-vormige bovenlijst, ziet men een bladrank en op de middenpartij een door voluten ondersteunde cartouche met kruis, anker en in het midden een hart, geloof, hoop en liefde, een symboliek die bij veel Van Dam-orgels uit deze tijd optreedt. Op de zijtorens door C-voluten gesteunde cartouches. De vleugelstukken zijn van het gebruikelijke model; S-ranken met C-voluten erin verwerkt en ruitwerk op enige cruciale punten. De consoles onder de toren zijn gedecoreerd met gekoppelde C-voluten.",
  "Part12_081Oss": "Dit orgel toont in zijn vormgeving grote overeenkomsten met het iets oudere instrument in Gorssel-\u2019t Joppe (1889). Ook hier de in wezen neoclassicistische blokvorm en de drie spitsboogvelden, waarvan het middelste wordt bekroond door een wimberg met schouders. Een verschil is dat de orgelkas hier wordt gedekt door een schilddak, wat ontleend zou kunnen zijn aan gotische reliekschrijnen. Verder is de onderkas iets rijker behandeld en zijn tussen pijpvelden en onderkas spreukbanden aangebracht.",
  "Part12_082Rijperkerk": "Het door de firma Adema veelvuldig gebruikte standaardtype in een versie van Bakker & Timmenga met holle velden. Het wat verschrompelde karakter van de bovenvelden spreekt vooral bij dit exemplaar heel duidelijk.\nDe decoratie is iets rijker dan meestal bij orgelfronten van dit model. Aan de pijpvoeten bij de torens ziet men S-ranken met een bloemmotief in het midden. Onderaan de benedenvelden flankeren twee op hun rug liggende C-voluten een gestileerd bloemmotief. Verder ziet men de velden voornamelijk S-ranken. Boven in de torens zijn in de hoeken C-voluten te zien waaruit S-voluten voortkomen die in het midden tezamen een krul vormen. De vleugelstukken bestaan uit S-ranken waarin onderaan een grote C-voluut is opgenomen. Opmerkelijk zijn de opzetstukken op de torens. Bij de zijtorens ziet men twee rug aan rug staande C-voluten, waaruit aan de bovenzijde een palmet ontspruit. In hun hollingen is een rijke bloementooi te zien. Op de middentoren de bij Bakker & Timmenga gebruikelijke lier met zwanenhalzen, echter omgeven door een uit voluten ontspringende uitbundige bloementooi.",
  "Part12_083Rijswijk": "Dit orgel werd oorspronkelijk gebouwd voor de Gereformeerde Westerkerk in Den Haag, een grote zaalkerk in rondboogstijl, ontworpen door H. Westra. Deze had ook een orgelfront ontworpen, maar de orgelmaker kwam met een eigen ontwerp.\nDit ontwerp is zeker opmerkelijk: een zevendelige opzet met ronde middentoren, vlakke ongedeelde tussenvelden, spitse zijtorens en schuin naar achter geplaatste zijvelden, onder een soort baldakijn gesteund door een slanke zuil met een ring halverwege. De frontstokken in de torens liggen hoger dan de zijvelden. Merkwaardig is de vorm van de tussenvelden: zowel aan de boven- als aan de onderzijde afgesloten door een halve rondboog, in tegenbeweging.\nOpmerkelijk is vooral de decoratie, die ten dele is ge\u00efnspireerd op de Hollandse vroege renaissance: zie de rondbogen in de onderkas en met name op de paviljoens op de zijtorens. Onder de middentoren een smal naar beneden toelopende console, geflankeerd door S-voluten. De panelen onder de zijtorens zijn opengewerkt met een vierkant ornament met spiegelvlak. De drie torens rusten op slanke zuiltjes die deel uitmaken van de reeds genoemde boogstelling in de onderkas. De middentoren wordt begeleid door twee slakkenhuisachtige voluten en daarboven twee C-voluten. Op deze toren bevindt zich een opzetstuk, gevormd uit S-voluten. Blinderingen ontbreken vrijwel geheel. Aan de pijpuiteinden in de torens is een gelobde boog aangebracht, bij de middentoren rond, bij de zijtorens spits. De witte kleur doet afbreuk aan de werking van het geheel.",
  "Part12_084Schettens": "In Vries namen de gebroeders Van Oeckelen voor het eerst het door hun vader vaak toegepaste zevendelige frontmodel met gedeelde zijvelden over, dat uiteindelijk terugging op A.A. Hinsz. Petrus van Oeckelen paste dit frontmodel voor het eerst toe in Breede (1849, deel 1840-1849, 366-368) met spitse zijtorens. Zijn eerste versie met ronde zijtorens is te vinden in Akkrum (1856, deel 1850-1858, 272-274). Het door Petrus van Oeckelen ontwikkelde model Noordlaren (1876, deel 1872-1878, 291-292) met smalle torenvelden vinden wij bij zijn zonen voor het eerst in 1879 in drie verschillende varianten: in Den Andel, Hardegarijp en Nieuw Buinen (deel 1878-1886, 69-70, 78-80, 91-92).\nIn het orgel in Schettens worden beide concepten gecombineerd tot een negendelige frontopbouw: een ronde middentoren, begeleid door torenvelden van twee pijpen, vervolgens tweedelige tussenvelden, ronde zijtorens en gedeelde geronde zijvelden. De gebroeders Van Oeckelen hadden in 1889 een variant van het model Noordlaren met spitse zijtorens geleverd aan de Lutherse Kerk in Breda. Alledrie de torens zijn voorzien van gecanneleerde verhoogde frontstokken, zoals voor het eerst toegepast in Delfzijl in (1889).\nIn het blinderingssnijwerk overheerst het eikenblad; alleen in de middentoren zijn vrij transparante golfranken met bloemen in verder vrij onduidelijke vormen aangebracht. Opmerkelijk zijn de vleugelstukken met hun rijk bebladerde rankwerk, waarin een rank uit een soort kelk voortkomt en waar beneden een vorm is te zien die enigszins aan een dierenkop herinnert. Op de torens gecanneleerde basementen, hier vrij laag; die op de middentoren dient als basis voor een lier met hoorns van overvloed en op de zijtorens voor gelobde vazen.",
  "Part12_085SneekMartinus": "Men neemt aan dat het front van dit orgel als tijdelijke oplossing bedoeld was. De kerk zou nog worden afgebouwd en voorzien van een westwerk en een toren. Vermoedelijk zou dan het orgel zijn definitieve vorm hebben moeten krijgen.\nHoe dit ook zij, het lijkt zo goed als zeker dat de architect van de kerk, P.J.H. Cuypers, dit front heeft ontworpen. Het vertoont duidelijke overeenkomsten met de vlakke door hem ontworpen fronten in Ouderkerk a/d Amstel uit 1878 (deel 1878-1886, 36-38) en Breda uit 1883 (gesloopt).\nHet is vijfdelig van opbouw en bestaat uit een driedelige middenpartij van drie vlakke velden waarvan het middelste met V-vormig labiumverloop iets uitspringt. Deze partij wordt geflankeerd door twee iets uitspringende hogere vlakke torens.\nDe decoratie is zeer sober en duidelijk provisorisch. Boven de pijpvelden is enig zaagwerk aangebracht in enigszins gotisch aandoende voluutvormen. De gehele kas wordt afgedekt door kantelen, waarop spitsboogvenstertjes zijn geschilderd.",
  "Part12_086Staphorst": "Een orgel zonder een echte omsluitende kas, zoals in de tijd van ontstaan in Engeland zeer gebruikelijk, maar nog wel met en duidelijk gelede opbouw. Opvallend is de trapeziumvormige middentoren met verhoogde pijpstokken. Deze torenvorm kwam in de late 19e eeuw in Engeland wel vaker voor. Voorbeelden zijn het orgel in het Sheldoninan Theatre te Oxford (1871), een instrument van Henry Willis met een neobarokke kas van de architect Thomas Jackson en het orgel van Thomas C. Lewis in de kathedraal van Ripon (1878), waarvan de neogotische kas werd ontworpen door George Gilbert Scott.\nDe middentoren wordt geflankeerd door twee velden met aflopende pijpuiteinden, gevolgd door een veld met in een driehoek gegroepeerde pijpuiteinden. De pijpen worden bijeen gehouden door lijsten met eenvoudig snijwerk, waar de pijpuiteinden bovenuitsteken. Visueel wordt het geheel samenhangend door de op de pijpen geschilderde rozetjes die als een guirlande over het front heen hangen.\nIn de oorspronkelijke situatie stond het orgel in een nis boven de kansel. De huidige plaats in Staphorst is daarmee vergelijkbaar. Men heeft alleen een loos rugwerk toegevoegd in dezelfde vormen als het hoofdorgel.\n\nOrgelnummer 1395",
  "Part12_087Twisk": "Het front van dit orgel vertoont grote overeenkomsten met dat van het in 1885 gebouwde Leichel-orgel in Oosterblokker (deel 1878-1886, 359-361). Alleen ontbreekt in Twisk het onderpositief. Ook hier een vijfdelige opbouw met drie ronde torens en vlakke ongedeelde tussenvelden met verhoogde frontstokken en horizontale bovenlijsten. Deze velden zijn naar verhouding lager en smaller dan in Oosterblokker.\nOok de decoratie is bij beide orgels nauw verwant. Zo zijn de zijstijlen van de torens omgevormd tot halfronde zuilen, die in hun benedendeel zijn voorzien van cannelures en in hun bovendeel van een spiraalvormige decoratie.\nBlinderingen aan de pijpvoeten ontbreken. De bovenblinderingen zijn wat betreft de gebruikte vormelementen gelijk aan die in Oosterblokker, maar hebben een wat dramatischer werking. Bij de middentoren zijn beide gevallen twee gesplitste ranken te zien die met een krul bij een centraal ornament samen komen. In Twisk zijn deze ranken op rigoureuzere wijze gesplitst en zijn en de krullen forser van omvang. Het geheel oogt ook transparanter. Het centrale motief in Oosterblokker is een gestileerd plantachtig ornament, in Twisk is het een cartouche.\nBij de tussenvelden zien wij in Oosterblokker twee horizontaal geplaatste S-ranken waaruit aan de zijkanten een extra krul voortkomt, zodat ook twee verticale S-ranken ontstaan. In Twisk zien wij twee schuin geplaatste S-ranken, met een cartouche in het midden, eenvoudiger en transparanter dan in Oosterblokker. De lijstwerken van de velden en de torenkappen zijn bij beide orgels in hoofdzaak gelijk. Anders is dat met de bekronende opzetstukken. De grotere slankheid van het orgelfront is daarin ook terug te vinden; zijn het in Oosterblokker een soort palmetten geflankeerd door twee S-voluten, hier staan de palmetten bovenop de S-voluten, wat met name opvalt bij de zijtorens.\nDe panelen onder de verhoogde frontstokken van de velden zijn gedecoreerd met een gestileerde ster. De onderlijsten van de torens en velden bevatten een ruitvormige decoratie. Iets dergelijks vinden wij in Oosterblokker ook, maar dan alleen bij de torens.\nDe vleugelstukken zijn volkomen verschillend van die in Oosterblokker. Zij bestaan in Twisk elk uit een wat hoekig raamwerk, dat beneden in een inspringende boogvorm eindigt, waar een forse bladrank met bloem doorheen is gevlochten. Ook hier een sterkere neiging tot verticaliteit die zich in de hoofdopzet en in een groot deel van de decoratie duidelijk manifesteert.",
  "Part12_088Westergeest": "Een Bakker & Timmenga-orgel met een aan de orgels van de firma Adema ontleend front: drie ronde torens, holle tussenvelden, de benedenste rondbogig en de bovenste enigszins gekortwiekt.\nDe decoratie is eenvoudig, maar toont toch enige bijzondere trekjes. Blinderingen aan de pijpvoeten zijn thans niet aanwezig. Het overige snijwerk valt op doordat er op tal van plaatsen op subtiele wijze bloemmotieven in zijn aangebracht. Neem de blinderingen boven in de torens; twee S-voluten die in het midden een krul vormen, zoals wel vaker voorkomt, maar halverwege beide krullen zien wij echter een charmant bloemetje. In de opzetstukken op de zijtorens, die in hoofdzaak bestaan uit twee gekoppelde C-voluten, zijn in het midden twee bloemen te zien in innige omhelzing. De middentoren biedt in dit opzicht niets nieuws: de bekende zwanenlier met voluutvormen omraamd. Bloemrijk zijn daarentegen de vleugelstukken. Zij bestaan beide uit een S-rank waarin ongeveer halverwege een C-voluut is opgenomen. Daar vinden wij nu een fraaie bloementak met bladeren, een frivole verrassing te midden van de 'volutaire' ernst.",
  "Part12_089Wons": "Dit orgelfront met drie ronde torens en gebogen gedeelde tussenvelden is wat moeilijk te plaatsen. Het is verwant aan het Adema-achtige standaardfront dat Bakker & Timmenga in deze jaren veelvuldig toepasten, maar het lijkt meer op een aantal eenklaviers-orgels van Hardorff, met name de instrumenten in Huins (ca 1875, deel 1872-1878, 239-240) en Itens (1876, deel 1872-1878, 281-283). Deze Hardorff-fronten waren waarschijnlijk ook weer op hun beurt schatplichtig aan het Adema-standaardfront.\nDe bovenvelden in Wons zijn niet zo gekortwiekt als bij de oudere Bakker & Timmenga-orgels. Verder is de boogvorm van de benedenvelden hier komen te vervallen. De etages van de velden worden nu gescheiden door een sierlijk uit S-voluten opgebouwd stuk snijwerk, enigszins verwant aan wat de eerder genoemde Hardorff-orgels in Huins en Itens te zien geven. Dit frontmodel zal bij de firma Bakker & Timmenga geen repertoire houden. Een tijd lang gaat zij nog door met het Adema-achtige model met de rondbogige benedenvelden, maar vanaf het orgel in Wouterswoude (1894) zullen de benedenvelden de vorm krijgen van een halve rondboog. De velden worden dan meestal weer vlak uitgevoerd.\nIn Wons zijn de benedenblinderingen, zoals gebruikelijk bij Bakker & Timmenga, bescheiden van omvang: zij bestaan uit S-ranken. De bovenblinderingen in de middentoren bestaan uit twee figuren die zijn opgebouwd uit een C-voluut in de hoek, waaruit een S-voluut naar het midden loopt; beide figuren ontmoeten elkaar in het midden bij een geabstraheerd vegetatief ornament. De bovenblinderingen in de zijtorens bieden variaties op dit thema. Boven de bovenlijsten van de tussenvelden, de vaak door Bakker & Timmenga toegepaste frivole ornamentjes bij de middentoren en de zijtorens. De opzetstukken op de zijtoren bestaan uit gekoppelde C-voluten; op de middentoren de van Bakker & Timmenga bekende lier met zwanenhalzen en flankerende voluten. De vleugelstukken bestaan weer uit een S-rank waarin een C-voluut is opgenomen.\nOfschoon nergens in dit orgelfront expliciet rococovormen zijn te vinden, weet het toch door de luchtigheid van de decoratieve elementen iets van de sfeer van die stijl uit te stralen.",
  "Part12_090Zalk": "Op de ornamentiek na is dit front identiek aan dat van het Proper-orgel te Krimpen aan den IJssel uit hetzelfde jaar. Het behoort hiermee tot de gelijkvormige serie grotere Proper-fronten.\nIn het blinderingssnijwerk overheerst hier de S-rank, hetzij in samenstel, hetzij enkelvoudig. De onderste etages van de tussenvelden worden onderaan afgesloten door twee omkrullende C-voluten in de hoeken, waartussen een flauw gebogen rand die een palmet draagt. De pijpuiteinden van deze velden worden bedekt door halfrond gebogen lijsten. De bovenste etages van de tussenvelden zijn aan onder- en bovenzijde gevat in gebogen lijsten, waartegen bladlobben zijn gezet. Doordat de bovenste lijsten deze lobben aan beide zijden bezitten, ontstaat de indruk van \u00e9\u00e9n langgerekt blad.\nBeide opengewerkte vleugelstukken zijn ongewoon verfijnd voor het werk van Proper. Zij bestaan uit een grote geknikte S-rank, die in de bovenste krul uitloopt in een herme van een bazuinblazende engel. Daarboven een C-voluut, verlevendigd met rankwerk en een kleine harp. Op de torens, net als op het Proper-orgel in Vorchten (1888), beelden van de zittende koning David met harp, geflankeerd door twee bazuinblazende engelen, allen op hoge pi\u00ebdestallen.\nOnder de tussenvelden panelen met diamantkoppen. De consoles van acanthusbladeren onder de torens zijn wederom prominent in beeld. Onder de console van de middentoren een ovale rolwerkcartouche, waarop de in goud geschilderde namen van de schenkers en de datum van hun gulle gift.",
  "Part12_091Baak": "Een voorbeeld van de door de gebroeders Gradussen verscheidene keren toegepaste orgelopbouw met een diepe kas en een smal front, vergelijkbaar met het orgel in de parochiekerk te Zevenaar (1890). Evenals daar is in Baak de vormgeving neogotisch. Het naar de kerk gerichte pijpfront omvat twee velden; het linker is het hoogste. Beide velden zijn voorzien van tootbogen, waarboven een spitsboogfries en pinakels. De naar het zangkoor gerichte zijwand heeft in zijn bovendeel driedelige getraceerde openingen in aan de klassieke gotiek ontleende vormen. Daarboven een spitsboogfries. Een tootlijst sluit het geheel af.",
  "Part12_092Beesd": "Op de galerij staan twee kassen waarvan - vanuit de kerk gezien - de linkerkas in 2005 is aangebracht als camouflage van de verwarmingsinstallatie. Het eigenlijke orgel staat in de rechterkas en is uiterlijk vrijwel identiek aan dat in de St-Martinus te Baak: een diepe kas met een front van twee velden, alles in eenvoudige neogotische vormen. Van de twee velden is het linker het hoogste. Beide velden zijn voorzien van tootbogen, waarboven boogfriezen en pinakels.\n\nOrgelnummer 142",
  "Part12_093Beverwijk": "Een gecondenseerde variant van het door Van Gelder toegepaste frontmodel voor de Westerkerk in Den Haag, thans in de Hofrustkapel te Rijswijk (1888). De ontwerper heeft hier namelijk de zijtorens weggelaten. Daarbij laat hij het echter niet. Bij het prototype had de middentoren een ronde vorm, terwijl de zijtorens spits waren uitgevoerd. In Beverwijk krijgt de middentoren een spitse vorm, maar blijft wel de verhoogde frontstok gehandhaafd. De tussenvelden zijn hier rondbogig geworden; in Rijswijk hebben zij de vorm van een halve boog. Ook in Beverwijk zijn de zijvelden schuin geplaatst. Zij zijn echter niet overhuifd door een baldakijn met zuil, maar door een overhoeks geplaatste spitsboog.\nDe toren en de velden zijn aan de pijpuiteinden voorzien van een gelobde decoratie. Op de hoek van de zijvelden is een soort baluster aangebracht.",
  "Part12_094Breda-Princenhage": "Het front van dit orgel werd vervaardigd voor de in 1882 gebouwde H. Hartkerk te Oosterhout, een opmerkelijke neogotische kerk met 'westwerk' van de architect P.J. van Genk. Dit gebouw werd in 1974 gesloopt, op het 'westwerk' na.\nHet orgelfront is uitgevoerd in een neogotische vormgeving en bestaat uit een vierdelige middenpartij met naar beneden gebogen bovenlijst en spitse zijtorens. De kerk in Oosterhout bezat een roosvenster, wat de gebogen bovenlijst van de middenpartij verklaart. Opmerkelijk is de vierdelige opbouw, die niet erg gebruikelijk is. Wij vinden deze in een aantal werkstukken van de Maastrichtse orgelmakerij van Pereboom & Leijser, bijvoorbeeld in de St-Martinus in Maastricht-Wijck (1878, deel 18778-1886, 31-32). Aangezien de Maastrichtse firma en de firma M\u00fcller beide werkten in het Belgisch-Duits-Nederlandse grensgebied, kan van be\u00efnvloeding sprake zijn geweest.\nDe decoratie is vrij eenvoudig. In de bovenlijst van de middenpartij zijn rozetten met vierpassen aangebracht en de stijlen tussen de velden worden door pinakels bekroond. Ook op de overgang van boven- naar onderkas zijn rozetten met vierpassen te vinden. De pijpen in de torens hebben aan de bovenzijde een spitsboog met rozetjes in de zwikken; zij worden aan de onderzijde begeleid door driehoekige opengewerkte panelen. Op de torens een balustrade en daarboven een torenachtige bekroning met spits met hogels en luchtbogen, alles bekroond door een kruisbloem. Boven de middenstijl van de middenpartij staat de Heilige Caecilia.",
  "Part12_095Diepenheim": "Een sober front met een ronde middentoren, vlakke enkelvoudige velden met horizontale bovenlijsten en naar het midden oplopende labia, en spitse zijtorens. Van Druten zou dit fronttype verschillende keren met enige varianten toepassen. De decoratie is sober en wat aan de grove kant. De blinderingen in de middentoren en in de velden bestaan voornamelijk uit S-voluten. De vormen in de zijtorens zijn iets gecompliceerder en vallen op door de daar aangebrachte knikken. Tussen de torens is een S-voluut met knik te zien, met daaronder een S-voluut.",
  "Part12_096Enschede": "Dit is het grootste orgel van het huis Van Dam. Het bestaat uit een hoofdfront en een onderpositief waarin verscheidene Van Dam-kenmerken gecombineerd zijn. In de eerste plaats in het hoofdfront de middentoren met torenvelden. Dit element, bijna het handelsmerk van het huis Van Dam, mocht hier natuurlijk niet ontbreken. De torenvelden zijn hier hol, wat in deze tijd vaker voorkwam, bijvoorbeeld in Klundert (1891), Purmerend (1892) en Gieten (1894). Verder tellen zij drie etages, wat in verband met de grote hoogte ook voor de hand ligt. Opmerkelijk genoeg ontlenen de Van Dams de behandeling van de tussenvelden aan \u00e9\u00e9n van hun eenvoudigste frontmodellen, het type dat voor het eerst werd toegepast in de Hervormde Kerk te Raamsdonk (1881, deel 1878-1886, 179-180). Dit bestaat uit drie torens en rondbogige tussenvelden met verhoogde frontstokken en horizontale bovenlijsten en is door de Van Dams veel toegepast. Het laatste voorbeeld ervan v\u00f3\u00f3r Enschede is Weidum (1889). Het hoofdorgel wordt verder geflankeerd door twee forse 16-voets torens die met het middendeel worden verbonden door vrij smalle ongedeelde holle velden.\nEen zelfstandig rugwerkachtig onderpositief hadden de Van Dams reeds gebouwd in Anjum (1875, deel 1872-1878, 178-180). De vorm van dit onderpositief was ontleend aan het model Oudwoude (1856, deel 1850-1858, 303-304). Het bestaat uit een gehold middenveld, met verhoogde frontstok, twee ronde torens en licht geholde zijvelden, ook weer met verhoogde frontstokken; \u00e9\u00e9n van de meest toegepaste Van Dam-fronten. Zo vinden wij het ook in Rekken (1892). Voor het onderpositief in Anjum en de navolgers daarvan werd dit frontmodel overgenomen zonder de zijvelden. In Enschede daarentegen zien wij het volledige van Dam tweetoren front voor ons, een licht gehold middenveld, twee ronde zijtorens en eveneens geholde zijvelden. In de verhoogde frontstokken van middenveld en zijvelden ontbreken echter de diamantkoppen, die meestal bij dit fronttype werden toegepast.\nBlijkens een opschrift op een der opzetstukken is de decoratie het werk van de beeldsnijder H.F. Born, die zijn naam ook aanbracht op het Van Dam-orgel in Zuid-Scharwoude (1881, deel 1878-1886, 191-193) en vermoedelijk de meeste Van Dam-orgels uit deze tijd van snijwerk voorzag. Het is aardig om het snijwerk van het onderpositief te vergelijken met het orgel in Rekken. In het onderpositief in Enschede zien wij aan de pijpvoeten in de velden bebladerde takken met vruchten; dit heeft in Rekken geen equivalent. Wel vindt men dit in de velden van het orgel in Weidum. Verwant in Rekken en Enschede zijn wel de blinderingen aan de pijpvoeten in de torens; in Rekken ziet men daar in beide hoeken een uit twee C-voluten opgebouwde S-rank. In Enschede zijn de vormen bijna gelijk, maar is de hoekvoluut omgekeerd, zodat men hier nu twee naast elkaar geplaatste C-voluten ziet. Aan de pijpuiteinden in het middenveld ziet men, zoals bij alle tweetoren fronten van de Van Dams, twee C-voluten, waaruit een naar boven springende tweede voluut voortkomt. In Rekken is daaronder weelderig bladwerk aangebracht, in Enschede is dit veel terughoudender. De gebruikelijke lier in het midden ontbreekt ook hier niet. Boven in de torens ziet men een naar buiten toe geopende voluut, waaruit een tweede ontspringt die naar een cartouche in het midden reikt. Deze vormen zijn verwant aan die in Rekken, maar toch sterk verschillend. Boven de zijvelden ziet men een flauw gebogen S-voluut met een rechte knik. Op de torens zijn opzetstukken aangebracht, bestaande uit twee met hun openingen naar elkaar geopende C-voluten, die een bloemmotief omramen en ondersteuning geven aan een bladmotief, dat iets van een palmet weg heeft: alles duidelijke Van Dam-motieven. Op de zijstijlen een soort gelobde vazen. De vleugelstukken zijn van het gebruikelijke model, alleen is de benedenkrul hier naar binnen gekeerd, terwijl deze zich meestal naar buiten opent.\nDe twee rondboogvelden van het hoofdfront zijn ontleend aan het model Raamsdonk; de bij dit frontmodel vrijwel altijd onder de velden aangebrachte diamantkoppen zijn ook hier te vinden. Aan de pijpvoeten in deze velden ziet men een twee S-voluten die een op zijn rug liggende C-voluut in zich hebben opgenomen. Aan de pijpuiteinden in de velden is een reeks gekoppelde C-voluten aangebracht In de boogzwikken zijn bloemen met eruit ontspringende bladranken te zien. Tussen de middentoren en de zijtorens is boven de tussenvelden een lijst aangebracht in de vorm van een naar boven geopende C-voluut met in de zwikken ruitwerk. Aardig is het speelse C-voluutje dat deze hoofdvoluut omklemt. De velden tussen rondboogvelden en zijtorens hebben aan de pijpvoeten een uit twee C-voluten opgebouwde S-rank en aan de pijpuiteinden een gesplitste rank, zoals onder meer ook in de torens te Rekken is te zien.\nIn de middentoren ziet men aan de pijpvoeten twee vrij forse, maar sobere S-voluten. Aan de pijpuiteinden is de decoratie rijker. In de hoeken is een rijk bebladerde C-voluut aangebracht, waaruit naar het midden toe een strakkere voluutvorm voortkomt; beide elementen ontmoeten elkaar in het midden bij een bescheiden cartouche. Dezelfde decoratie bij het orgel in de Lutherse Kerk in Purmerend (1892) is duidelijk verwant, maar niet geheel identiek; de bovenblinderingen in de zijtorens zijn compacter. De opzetstukken op de zijtorens in Enschede lijken sterk op die van het onderpositief. Het opzetstuk op de middentoren bestaat uit een aantal C-voluten die een ingezwenkt cartouche omvatten, waarop de tekens van geloof, hoop en liefde zijn aangebracht, een decoratie die bij veel Van Dam-orgels uit deze tijd is te vinden.\nDe vleugelstukken zijn tweeledig. Onderaan vindt men wangen van hetzelfde model als bij het onderpositief, maar daarboven wordt hetzelfde stramien op kleinere schaal nog eens herhaald. Tenslotte vermelden wij nog de consoles onder de zijtorens: deze bevatten de in deze tijd vaak gebruikte versiering van twee C-voluten met pijnappelmotieven erin, alles gelardeerd door bladwerk.\nZowel in de hoofdvormen als in de decoratie hebben de Van Dams bij dit orgel een synthese willen geven van datgene waar zij voor stonden: een culminatiepunt van een lange artistieke ontwikkeling.",
  "Part12_097Puiflijk": "Een merkwaardige orgelkas zonder frontpijpen, die meer weg heeft van een dubbele biechtstoel dan van een orgel. Men zou even kunnen denken met een verbouwde biechtstoel te maken te hebben. De kas is echter te smal voor een priester en twee penitenten; zij moet toch wel speciaal voor haar huidige functie zijn ontworpen. Het pijpwerk spreekt door een aantal rechthoekige met gaas afgedekte openingen. De voorzijde is driedelig en bevat drie van dergelijke openingen, aan de bovenzijde enigszins trapsgewijs afgesloten. De flankerende velden bevatten elk twee spitsbogige openingen. De vier openingen in elk der zijwanden hebben dezelfde vorm als die in de middenpartij. Boven de middenpartij is een wimberg aangebracht, zoals dikwijls bij neogotische biechtstoelen het geval is, ook in deze kerk. Hij bevat een gelobd rozet en drie visblazen en is afgewerkt met hogels. Verder wordt de kas bekroond door tootlijsten en op de hoeken door zeer simpele pinakels. Een hoogst merkwaardig geheel, zonder precedent in het oeuvre van Smits II en de Nederlandse orgelbouw.",
  "Part12_098Purmerend": "Een tweede voorbeeld van het model Britswerd (1868, deel 1865-1872, 153-155) van het huis Van Dam, waar de torenvelden hol zijn uitgevoerd en de tussenvelden vlak, terwijl het meestal net omgekeerd is. Het orgel in Purmerend is echter rijziger dan dat in Klundert (1891).\nDe decoratie wordt in sterke mate beheerst door de voluutvormen, maar steeds gelardeerd door plantaardige elementen. Zo bestaan de benedenblinderingen in de torens uit twee S-voluten, met in de hoeken een bloem. De blinderingen in de torenvelden bestaan alle uit een bebladerde en bebloemde S-rank. De S-voluten bovenin de torens, die verwant zijn aan onder meer die in Berkhout, zijn zo bebladerd dat de eigenlijke voluutvorm op het eerste gezicht nauwelijks zichtbaar is. Bij de tussenvelden is het een iets ander verhaal. Daar is aan de pijpvoeten een tak met eenvoudig bladwerk te zien. Langs de bovenlijst kronkelt zich gestileerd bladwerk, dat gedeeltelijk om de lijst heen slingert en waarin nog enkele voluutvormen vallen te herkennen. De vleugelstukken zijn van het gebruikelijke model: een S-rank, waaraan een C-voluut hangt die met een recht gedeelte overgaat in een brede krul. Ook hier weer ruitwerk. Onder de krullen inkassingen die wellicht een klassiek fries moeten suggereren. De consoles onder de torens zijn versierd met de in deze tijd door Van Dam veel toegepaste gekoppelde C-voluten.\nOp de middentoren een dramatisch beeld van David met harp, op de zijtorens bazuinblazende engelen. Deze beelden zijn ouder dan het orgel. Dat zij op het vorige orgel van deze kerk gestaan zouden hebben (thans in Kolhorn, deel 1479-1725, 398-399), lijkt gezien hun omvang onwaarschijnlijk.",
  "Part12_099Purmerland": "Een eenvoudig vijfdelig front met drie halfronde torens en hol gebogen, gedeelde tussenvelden. De proporties en de toepassing van tussenvelden zijn ongebruikelijk bij de orgels van Proper van dit formaat uit deze periode. Er zijn globale overeenkomsten met de orgelkas in Heerde (1889), hoewel niet vast staat dat deze van Proper is. De verschillen zijn zeer talrijk. Zo zijn de tussenvelden in Purmerland niet vlak en zijn de scheidingslijsten tussen de tussenvelden evenmin schuin geplaatst. In Purmerland is het front bovendien op een hoge onderkas geplaatst. Het snijwerk is tamelijk eenvoudig gehouden en bestaat in wezen steeds uit S-ranken. Dit geldt niet alleen voor de blinderingen, maar ook voor de vleugelstukken. Ook de gebogen lijsten boven de bovenste tussenvelden zijn langgerekte S-ranken met een smalle draperie tegen de middentoren. Torenbekroningen ontbreken, evenals consoles. Een in- en uitzwenkende geprofileerde lijst, die het grondplan van het front volgt, vormt de grens met de onderkas.",
  "Part12_100Rekken": "Een voorbeeld van het door Van Dam regelmatig voor kleinere orgels toegepaste tweetoren front met breed middenveld en smalle harpvormige zijvelden. In Rekken toont het middenveld slechts een flauwe holling; bij de zijvelden is deze meer uitgesproken. De vaak bij orgels van dit type aangebrachte diamantkoppen ontbreken ook hier niet.\nIn de decoratie overheersen hier de voluutvormen, maar deze worden door rijk bladwerk omraamd. Aan de pijpvoeten ziet men overal S-voluten en aan die in de torens in elk der beide hoeken gesplitste ranken die in het midden bijeenkomen bij een palmet of Franse lelie. Het middenveld wordt bekroond door twee gekoppelde C-voluten, met daarop, zoals meestal bij dit fronttype, twee kleinere voluten in tegenbeweging; deze zijn hier grotendeels uit bladwerk samengesteld. De vleugelstukken zijn van het gebruikelijke model: een S-rank die via een recht stuk overgaat in een brede C-voluut krul, waarbij ook ruitwerk is aangebracht. Op de consoles onder de torens, zoals vaker in deze tijd, een decoratie van twee C-voluten, gelardeerd met bladwerk. Op de torens uit gekoppelde C-voluten samengestelde opzetstukken.\n\nNiet gepubliceerde bron\nJan Jongepier, Rapport over het orgel in de Hervormde Kerk te Rekken. Leeuwarden, 1991.",
  "Part12_101Rinsumageest": "Dit front is nagevolgd van een frontmodel dat door de firma Van Dam zeer veelvuldig werd toegepast en ook werd overgenomen door Hardorff en Kruse. Kenmerkend zijn de ongedeelde middentoren met tweedelige torenvelden, ongedeelde tussenvelden met verhoogde frontstokken en ronde zijtorens. De versies van Hardorff hebben meestal vlakke tussenvelden in plaats van holle, zoals bij Van Dam. In de paar fronten die Kruse maakte volgens dit model zijn beide varianten uitgeprobeerd.\nIn Rinsumageest zijn de tussenvelden hol. Opvallend zijn de hoge voeten van de pijpen in deze velden. Een kleine afwijking van Van Dam is dat de torenvelden vier pijpen bevatten in plaats van vijf.\nDe decoratie is betrekkelijk sober. Aan de pijpvoeten zijn nergens blinderingen te zien. De overige blinderingen vertonen de voor Bakker & Timmenga karakteristieke vormen. Aan de pijpuiteinden in de tussenvelden zijn C-voluten te zien, bij de benedenvelden naar buiten geopend, bij de bovenvelden naar binnen. Bij de tussenvelden is het snijwerk uit S-ranken samengesteld. De voor Bakker & Timmenga karakteristieke ietwat wufte omkrullingen bij de midden- en zijtorens, die suggereren dat het snijwerk om de bovenlijst heen kronkelt, zijn ook hier te vinden. Boven in de middentoren ziet men twee S-voluten, die elkaar met een krul in het midden ontmoeten, hier verrijkt met weelderige bloemen. Vergelijkbaar, maar iets kleinschaliger zijn de bovenblinderingen in de zijtorens. De vleugelstukken bestaan, zoals vaker bij Bakker & Timmenga, uit een S-rank met een C-voluut erin verwerkt, ook deze verrijkt met bloemen, in dit geval rozen. Voor de variatie geen opzetstukken op de torens, maar drie vrij grof uitgevoerde beelden van een staande David, die op een wat zonderlinge manier zijn harp in zijn linkerhand houdt en twee engelen met bazuinen en zegepalmen.",
  "Part12_102Uitwellingerga": "Dit orgel heeft een front met een uitgesproken Zuid-Nederlands karakter vanwege de brede ongedeelde velden met hun ingezwenkte bovenlijsten en de smalle torens met slechts vijf pijpen. Waarom Steenkuijl voor deze bouwwijze koos, is niet duidelijk. Misschien heeft hij gebruik gemaakt van een oudere kas? Als dat het geval zou zijn, is in ieder geval de decoratie wel van 1892.\nDeze is zeer sober. Overeenkomstig de zuidelijke traditie zijn geen blinderingen aan de pijpvoeten aangebracht. De bovenblinderingen bestaan uit eenvoudig zaagwerk. In de torens een soort linten met een abstracte figuur in het midden; boven de velden zijn draperie\u00ebn aangebracht, die bij de middentoren over de zijstijlen afhangen en bij de zijtorens over het pijpwerk. De consoles onder de torens lopen in ringvorm taps af.",
  "Part12_103Vierhuizen": "Een variant van het door Petrus van Oeckelen ontwikkelde model Noordlaren (1876, deel 1872-1878, 291-292), waarvan zijn zonen in 1889 een variant met spitse zijtorens hadden vervaardigd voor de Lutherse Kerk in Breda. In Vierhuizen zijn de zijtorens weer rond en ook verder zijn er verschillen op te merken. Zo zijn de scheidingslijsten tussen de etages van de tussenvelden in Breda horizontaal geplaatst; hier zijn ze naar buiten aflopend, zoals meestal bij de Van Oeckelens. De drie torens hebben hier verhoogde gecanneleerde frontstokken.\nHet snijwerk bestaat hoofdzakelijk uit golfranken. De vleugelstukken bestaan uit reeksen hiervan; de gebruikelijke krul is hier niet beneden aangebracht, maar ongeveer in het midden. Op de middentoren een lier; op de zijtorens vazen.",
  "Part12_104West-Terschelling": "Dit orgel werd gebouwd voor de Hervormde Zuiderkerk in Den Haag, een neogotische hallenkerk, gebouwd in 1886-1888 naar ontwerp van de architect H.W.A. Croiset van Uchelen. In 1976 werd de kerk aan de eredienst onttrokken en in 1979 door brandstichting verwoest.\nToen voor deze kerk een orgel moest worden gebouwd, lag de keuze voor een neogotisch frontontwerp voor de hand. De door Witte geleverde orgelkas is een voorbeeld van het in de 19e eeuw zo populaire blokvormige model met front van drie velden. Bij Witte heeft alleen het middenveld een wimberg of fronton. De eerste toepassing van dit frontmodel in het huis B\u00e4tz-Witte dateert uit 1855 en was bestemd voor de Remonstrantse Kerk te Leiden en de Hervormde Kerk te Kralingen.\nIn 1869 ontwierp C.G.F. Witte een front voor de Hervormde Kerk te Elst (Gld) dat een variant was van het type Leiden/Kralingen. Opvallend detail was het ingezwenkte fronton met balustrade boven de zijvelden. Witte junior herhaalde dit in 1878 in de Hervormde Kerk te Ellewoutsdijk. Beide instrumenten gingen verloren. Het orgelfront voor de Haagse Zuiderkerk is een rijkere uitwerking van dit schema.\nWij zien ingezwenkte frontalen met balustrade boven de velden, die hier echter niet direct boven de pijpvelden zijn aangebracht, maar rusten op een spitsboogfries. Ook de verdere decoratie is rijker. De pijpvelden worden omraamd door tootbogen die rusten op slanke zuiltjes. De stijlen zijn voorzien van inkassingen en afzaten. Er is ook een rudimentaire benedenblindering in de vorm van kleine driehoekjes met visblaasjes op de benedenhoeken van de velden. De wimberg is ook rijker dan bij andere werkstukken van de Wittes. Hij bevat een klimmend spitsboogfries langs de randen, een rozet met vierpas in het midden en wordt bekroond door een kruisbloem. Ook wordt hij nog gedeeltelijk ingepakt door een balustrade.",
  "Part12_105Wognum": "Het laatste orgel van het huis Leichel & Zoon met een onderpositief. Evenals bij het in 1885 gebouwde orgel in Oosterblokker (deel 1878-1886, 359-361), is hier de 'zuidelijke' contrastwerking toegepast: de verhoogde middentoren van het hoofdwerk heeft een verlaagde middentoren in het onderpositief als tegenhanger. Voor het overige zijn de verschillen tussen beide orgelfronten zeer aanzienlijk. Zowel hoofdwerk als onderpositief hebben een vijfdelige opbouw met drie torens en ongedeelde vlakke tussenvelden. De torens van het hoofdwerk zijn echter trapeziumvormig, die van het onderpositief rond: nog een contrastwerking. Bij het onderpositief zijn de frontstokken in de tussenvelden verhoogd, bij het hoofdwerk ook, maar in veel mindere mate.\nVergeleken met Oosterblokker en het nauw daaraan verwante Twisk (1890) is de decoratie in Wognum tamelijk strak, vooral bij het hoofdwerk. Daar zijn bij de pijpvoeten in de torens eenvoudige tootlijsten aangebracht; bij de velden ontbreekt een dergelijke decoratie. De bovenblindering in de velden bestaat uit een bebladerde C-voluut aan de kant van de zijtorens, waaruit zich een kelkvormige bladrank ontwikkelt en waarin ook weer een voluut schuilgaat. De brede bovenlijsten van de velden zijn voorzien van een decoratie, bestaande uit vier min of meer L-vormige elementen die een rechthoekige diamantkop omgeven, alles enigszins herinnerend aan laat 16e-eeuws beslagwerk. Dit is ook te zien in de S-voluut tegen de middentoren en vooral in de bovenblinderingen van de drie torens, waarvan de basisfiguur bestaat uit twee gekoppelde C-voluten die hun openingen naar elkaar toekeren. Op de middentoren een ingezwenkte torenspits met gebogen frontalen en een waaiervormige decoratie. De frontalen zijn geplaatst op voetstukken waarin ook beslagwerk en C-voluten te zien zijn. De spits wordt afgesloten door een boogfries en bekroond door een lotusbloem. Op de zijtorens vazen die worden omgeven door drie fabelvissen. De vleugelstukken zijn hier zeer rudimentair: iets uitstekend latwerk met twee uitstulpingen en een krul beneden. De consoles onder de torens bestaan, evenals in Oosterblokker en Twisk uit S-voluten.\nDe decoratie van het onderpositief verschilt aanzienlijk van die van het hoofdwerk. Blinderingen aan de pijpvoeten ontbreken hier, maar het is denkbaar dat oorspronkelijk bij de torens ook tootlijsten, zoals bij het hoofdwerk, aanwezig zijn geweest. Onder de verhoogde frontstokken in de velden is een liggend abstract ornament aangebracht. De blinderingen in de velden bestaan uit twee gekrulde ranken, die gedeeltelijk in elkaar verwikkeld zijn. Van verwikkelingen is in de zijtorens geen sprake; daar zijn twee fraaie bladranken te zien met in het midden bloemen. De middentoren heeft een gesloten bovenblindering in een enigszins gelobde boogvorm. Op de tussenvelden twee gekoppelde S-voluten met daarop een palmet. Een dergelijke decoratie is ook in Twisk te zien, maar daar is zij veel rijker De opzetstukken op de zijtorens bestaan uit een vaas met S-voluten als ondersteuning; op de middentoren een vaasje.\nAandacht verdienen nog de onderlijsten van de torens: bij de middentoren cannelures, bij de zijtorens rechthoeken met inzwenkende zijden, afgewisseld met rozetten; ook dit is weer een reminiscentie aan 16e-eeuws beslagwerk.",
  "Part12_106Dedgum": "Een variant van het door de Van Dams veel gebruikte tweetoren type, hier met een vlak middenveld en geholde zijvelden en de gebruikelijke diamantkoppen onder de velden. De decoratie wordt beheerst door voluten, verrijkt door plantaardige vormen zij het niet zo fantasierijk als bij het iets oudere orgel te Rekken (1892). Het zijn vooral bladtakken die hier het vegetatieve element vertegenwoordigen. In de opzetstukken zijn hangende palmetten aangebracht. De lier boven het middenveld heeft dezelfde rechte stijlen als die van het Van Dam-orgel in Ammerstol (1886, deel 1878-1886, 371-372). De vleugelstukken zijn van het in deze tijd gebruikelijke Van Dam-model. In de consoles onder de torens zijn cartouches te zien.",
  "Part12_107DelftMaria": "De kas van dit orgel werd in overleg met Maarschalkerweerd vervaardigd door het Haagse atelier Te Poel & Stoltefus dat ook andere inrichtingsstukken voor de kerk had geleverd. In overeenstemming met de bouwtrant van de kerk heeft de orgelkas een neogotische vormgeving in een variant die is ontleend aan de gotiek van de vroege 14e eeuw. Het front omvat een driedelige middenpartij met een breed middenveld en smalle zijvelden met verhoogde frontstokken en als overgang naar de onderkas een borstwerkachtig front met vier spitsboognissen onder het middenveld en onder elk zijveld een rondboog. Het bovendeel van de middenpartij wordt geflankeerd door spitsbogige zijvelden en zijtorens hoger dan de rest van het front. Blinderingen aan de pijpvoeten ontbreken.\nDit frontconcept kan zijn ontstaan uit het frontmodel van de St-Martinus te Doesburg (1889). Het Delftse front kan men waarschijnlijk op zijn beurt uit het front in het Amsterdamse Concertgebouw afleiden: maak de driedelige middenpartij vlak en verlaag deze, trek vervolgens de zijtorens hoger op en vertaal het geheel in een gotische vormgeving en men heeft ongeveer het front van Delft. De verhoogde frontstokken van de smalle velden in de middenpartij kunnen weer ontleend zijn aan Doesburg. Het 'borstwerk' heeft in het verdere oeuvre van Maarschalkerweerd geen equivalent.\nIn plaats van de gelobde rondboog met lofwerk van het Concertgebouworgel is hier boven het middenveld een gotische driepasboog aangebracht, bekroond door een wimberg met \u00e0 jour snijwerk. Binnen deze spitsboog is een ronde tootboog geplaatst, een duidelijke reminiscentie aan de gelobde rondbogen in het Concertgebouw. De bogen van de zijvelden hebben ongeveer dezelfde vorm.\nOpvallend is de voorliefde van de ontwerper van dit front voor rozetten. Wij vinden ze in de wimberg boven de middenpartij, onder de zijvelden daarvan en ook vrij uitgesproken in de onderkas. Tussen onderkas en bovenkas is bij de tussenvelden een reeks spitsboognissen aangebracht die ook doorloopt in de voetlijsten van de torens.\nOnder deze torens sterk ingesnoerde consoles die rusten op zuiltjes. Aan de pijpuiteinden in de torens ziet men wimbergen die de overgang vormen naar achtkantige bekroningen van twee verdiepingen met slanke spitsen. Fraai is nog het gedeeltelijk vegetatieve snijwerk boven de tussenvelden.\nIn zijn soort een even feestelijk front als dat in het Concertgebouw, passend bij het eveneens feestelijke kerkinterieur.",
  "Part12_108Emmen": "Dit is het front van het orgel dat Steenkuijl in 1893 leverde aan de Hervormde Muiderkerk te Amsterdam, een neorenaissance zaalkerk met toren, gebouwd in 1892 naar ontwerp van G.W. Vixseboxse. In 1989 brandde de kerk uit waarna zij met uitzondering van de toren werd gesloopt.\nHet front van het orgel herinnert sterk aan een fronttype dat werd gebruikt door Steenkuijls leermeester Pieter Flaes. Het gaat hier niet om diens standaardfront van het model Wormerveer (Doopsgezinde Kerk, 1855, deel 1850-1858, 268-270) met zijn ongedeelde tussenvelden, maar om een frontmodel met drie ronde torens en gedeelde tussenvelden. Dit pasten Flaes en Br\u00fcnjes voor het eerst toe in 1865 in de Hervormde Kerk te Wormer (deel 1865-1872, 49-50). Voorzover bekend gebruikten zij dit frontmodel negen keer, de laatste keer in 1878 in de Hervormde Kerk te Noord-Scharwoude (verbrand 1934). Gebruikelijk bij deze fronten was een lichte holling in de tussenvelden. Alleen het orgel in Noord-Scharwoude zou, afgaande op oude foto's, vlakke velden gehad kunnen hebben.\nHet thans te Emmen aanwezige front lijkt op genoemd orgel in Noord-Scharwoude; de tussenvelden zijn in ieder geval vlak. Een typisch Flaes-trekje is de gebogen bovenlijst boven de velden met de kenmerkende knik. Ook het snijwerk met zijn golfranken herinnert aan het werk van Steenkuijls voorganger. Het is dus mogelijk dat Steenkuijl in de Muiderkerk, zijn eerste zelfstandige opdracht, voor het uiterlijk heeft teruggegrepen op een concept van Flaes. Het is echter ook denkbaar dat het front nog afkomstig was uit diens werkplaats. Voor de laatste veronderstelling pleit dat het front in de Muiderkerk weinig verband had met de onderkas, waarvoor de pneumatische speeltafel was opgesteld. De huidige plaatsing als balustradeorgel lijkt logischer. Afwijkend van het werk van Flaes waren de rijke vleugelstukken met muziekinstrumenten die thans ontbreken. Hetzelfde geldt voor de voormalige torenbekroningen: op de middentoren bevond zich een lier, op de zijtorens waren putti te zien.",
  "Part12_109Geesteren": "Dit orgel, afkomstig uit het Belgische Stockay, is uiterlijk bijna identiek aan het thans in het klooster St-Gabri\u00ebl bij Haastrecht aanwezige orgel. Ook hier zien wij een hoog middenveld met wimberg, twee smalle en veel lagere recht afgesloten tussenvelden en twee zijvelden, hoger en breder dan de tussenvelden, maar lager en smaller dan het middenveld. Tegen de stijlen zijn sierlijke halfzuiltjes aangebracht met bladkapitelen, die alle in \u00e9\u00e9n lijn liggen. Bij het verhoogde middenveld zijn boven deze zuiltjes nog twee extra zuiltjes aangebracht. In de wimbergen is een rozet met driepas te zien, terwijl de afsluitlijsten zijn voorzien van modillons. Ook de decoratie onder de hoofdvelden met haar gestileerde driehoekige bloemmotieven is bij beide orgels identiek. De bekroningen van de wimbergen zijn hier iets rijker; ook op de hoeken daarvan zijn krullen aangebracht. Afgezien daarvan zijn beide orgelfronten vrijwel gelijk.",
  "Part12_110Gemert": "Een voorbeeld van de in de 19e eeuw veel toegepaste blokvormige orgelkas, met een front van drie velden, hier in een neoromaanse versie. Alleen het rondbogige middenveld is voorzien van een wimberg; de eveneens rondbogige zijvelden hebben een horizontale lijst als afsluiting. Het orgel wijkt toch iets van de andere instrumenten van dit type af. Het middenveld heeft geen eigen zijstijlen: de wimberg steunt op het dak van de zijdelen. Op de zijdelen zijn tootlijsten aangebracht, op de wimberg hogels.\nDit orgelfront vertoont grote overeenkomsten met een der Musterprospekte van de firma Laukhuff uit Weikersheim. Het is wel meer in de breedte uitgebouwd en soberder gedetailleerd. Zo heeft het Laukhuff-front in de zijvelden ronde zuilen in plaats van pilasters, terwijl het in de onderkas onder het middenveld een boogfries bevat dat in Gemert ontbreekt.",
  "Part12_111Haaften": "Het front van dit orgel is vrijwel identiek aan dat in de Hervormde Kerk te Raamsdonksveer (1881, deel 1878-1886, 181-183). Het is neogotisch en bestaat uit een trapeziumvormige middenpartij met een ongedeeld middenveld en twee gedeelde zijvelden. Dit middendeel wordt geflankeerd door twee vlakke zijvelden. Dit frontconcept gaat terug op dat van het eerste neogotische front van de Van Dams, in Hoogkarspel (deel 1872-1878, 29).\nDe decoratie is vrijwel gelijk aan die in Raamsdonksveer. Onder de pijpvelden zijn rozetten met staande en liggende vierpassen te zien. Tussen de etages van de velden van de middenpartij ziet men een opengewerkt paneel met diagonalen met toten. De bogen in de drie hoofdvelden zijn voorzien van rijke toten en bevatten in de boogzwikken een driepas en een visblaas. Op het middenveld een opengewerkte kielboog. Tussen de pinakels bij de kleine velden zijn diagonalen met toten aangebracht. Opmerkelijk zijn nog de opengewerkte vleugelstukken. Deze bevatten in Raamsdonkveer een rozet met wentelend traceerwerk en twee kleine rozetten met driepassen. Hier zijn de kleine rozetten zonder traceerwerk en heeft het grote een driepasversiering: bij alle overeenkomsten tussen beide orgelfronten toch nog een klein onderscheid.\n\nNiet gepubliceerde bron\nJan Jongepier, Rapport over het orgel in de Hervormde Kerk te Haaften. Leeuwarden, 2001.\n\nOrgelnummer 572",
  "Part12_112Haarsteeg": "De neogotische kas van dit orgel werd gemaakt door de beeldhouwer Hendrik van der Geld, die ook andere inrichtingsstukken voor de kerk vervaardigde; dit door bemiddeling van zijn broer die bakker was in Haarsteeg. Vermoedelijk heeft hij daarbij nauw samengewerkt met de Gebr. Gradussen, want de middenpartij van het front is nauw verwant aan het front van het orgel dat deze in 1875 bouwden voor de R.K. St-Eusebiuskerk te Arnhem en dat zich thans in de St-Walburgiskerk aldaar bevindt (deel 1872-1878, 181-183). Wij zien daar een vijfdelige opbouw, bestaande uit een trapeziumvormige middentoren, vlakke tussenvelden met schuine onder- en bovenlijsten en vlakke zijtorens. In Haarsteeg is de indeling gelijk; alleen is hier de middentoren een nis geworden met een beeld van Caecilia, terwijl de bovenlijsten hier naar binnen gebogen zijn, zoals dat ook met de tussenvelden van het Gradussen-orgel in de St-Martinuskerk te Arnhem (1890) het geval is. De vlakke torens van het instrument in de Walburgiskerk hebben in Haarsteeg meer het karakter van smalle velden. Deze gehele partij werd in Haarsteeg verrijkt met twee forse zeshoekige torens. Deze torens zijn zo dominerend dat de overeenkomst met het Arnhemse orgel uit 1875 niet meteen opvalt. Bijzonder is de enigszins ingesnoerde onderkas, wat bij orgels uit deze tijd niet meer zo vaak voorkomt.\nDe decoratie is grotendeels gebaseerd op de klassieke geometrische gotiek. Blinderingen aan de pijpvoeten ontbreken. Aan de pijpuiteinden in de binnenvelden is een eenvoudig rondboogfries aangebracht. Daarboven bevindt zich een fries met opengewerkte rozetten met driepassen. Op de bovenlijsten zijn hogels aangebracht. De torenachtige buitenvelden hebben aan de pijpuiteinden sobere tootbogen. Daarboven een fries met traceerwerk, gevormd uit vier getraceerde rondbogen die in het midden een sferische vierhoek vrijlaten. Het geheel wordt bekroond door wimbergen met ingezwenkte bovenlijsten, een typisch laatgotisch motief. Op deze lijsten hogels; de wimbergen zijn bekroond met een kruisbloem. De zijtorens zijn bovenin voorzien van tootbogen, rijker dan in de buitenvelden. In de boogzwikken een gelobde sferische driehoek. Daarboven een fries met open rozetten met vierpassen. Als bekroning dient een doorluchtige lantaarn die een tegenbeweging vormt met een sterk uitvergrote tootlijst. Pinakels in diverse maten bekronen het geheel.\nDe overgang van bovenkas naar onderkas bestaat uit een gesloten fries met rozetten met vierpassen. In de onderkas zijn getraceerde panelen aangebracht. Aandacht verdient nog de spitsbogige balustrade van de koorzolder met in het midden een groot rozet met kruisvormig traceerwerk, een element ontleend aan de rayonnante gotiek van de 14e eeuw.",
  "Part12_113Musselkanaal": "Dit orgel, afkomstig uit de Hervormde Kerk van Rotterdam-Feyenoord, is vrijwel identiek aan het Van Gelder-orgel in de Hofrustkapel te Rijswijk. Ook hier is een zevendelige front te zien met ronde middentoren, vlakke ongedeelde tussenvelden, spitse zijtorens en even schuin achterwaarts geplaatste zijvelden onder een baldakijn. Daarnaast verhoogde frontstokken in de torens en merkwaardig gevormde tussenvelden.\nDe decoratie is bij beide orgels nagenoeg identiek. Alleen de hoekzuiltjes zijn hier verdubbeld. Jammer genoeg zijn de bekroningen van de torens hier verdwenen, waardoor het instrument een wat uitgeklede indruk maakt.",
  "Part12_114NesaandeAmstel": "Het front van dit orgel werd ontworpen door de bouwmeester van de kerk, Joseph Cuypers. De plaats van het orgel is ongebruikelijk, op de hoek van noordertransept en priesterkoor, op een speciaal daarvoor gebouwde galerij. Het idee om zangkoor en orgel op te stellen in de onmiddellijke nabijheid van het priesterkoor was afkomstig uit de kring van het Sint-Bernulphusgilde, een vereniging ter bevordering van de katholieke kerkelijke kunst, opgericht in 1869 door de priester Gerardus Wilhelmus van Heukelum. De bouwheer van de kerk, pastoor M.A. van Zanten, was geen lid van het gilde, maar de architect Joseph Cuypers wel. Deze zou later een verwante oplossing kiezen voor de door hem ontworpen Nieuwe St-Bavo te Haarlem.\nHet door hem ontworpen front, dat het noordelijke transept in blikt, vertoont sobere neogotische vormen. Het is het eerste neogotische front van een orgel van P.J. Adema met een middentoren. Deze is een spits van vorm en wordt achtereenvolgens geflankeerd door vlakke pijpvelden met horizontale bovenlijsten, iets lagere rechthoekige panelen met daarop geschilderde engelen en twee spitse zijtorens. De onderkas is betrekkelijk hoog en gedecoreerd met briefpanelen. De middentoren zet zich volledig in deze onderkas voort, de zijtorens doen dat met hun basementen.\nDe decoratie is zeer terughoudend. Blinderingen aan de pijpvoeten ontbreken. De blinderingen in de middenpartij zijn gesloten en bevatten alleen een geschilderde decoratie. De zijtorens bevatten eenvoudig zaagwerk als blindering. Daarboven bevindt zich een mijterachtige bekroning die is voorzien van geschilderd traceerwerk dat men ook terugvindt boven de beschilderde panelen. Enige keren heeft het Amsterdamse huis Adema op dit frontmodel gevarieerd en wel bij de instrumenten voor Heythuysen, St-Elisabethsklooster (1905) en Gouda, O.L. Vrouw (1902, later in Bussum, St-Vitus). Deze orgels zijn helaas beide verloren gegaan.",
  "Part12_115OudenboschBas": "De orgelkas in de kerk te Oudenbosch werd al geplaatst in 1883, zoals een jaartal boven het linkerzijveld aangeeft; het instrument werd pas in 1893 voltooid.\nHet lag voor de hand dat men voor een orgel in de kerk te Oudenbosch ook een Romeins front zou kiezen. Kon de St-Pieter daar een model voor leveren? Het is algemeen bekend dat de St-Pieter nooit een adequaat orgel heeft gehad. In 1875 werd een plan gemaakt door Aristide Cavaill\u00e9-Coll met een front, ontworpen door de architect Alphonse Simil die vaker met deze orgelbouwer samenwerkte. Er werd bij die gelegenheid een brochure gepubliceerd over dit project, dat helaas nooit tot uitvoering kwam. De kerkbestuurders van Oudenbosch hadden hiervan kennis kunnen nemen en voor hun kerk een verkleinde versie van het frontontwerp van Simil kunnen doen vervaardigen.\nEr werd echter anders besloten. Men nam als uitgangspunt het instrument in de Sacramentskapel van de St-Pieter. Dit instrument dateerde uit 1582 en werd gebouwd door de orgelmakers Marino en Vincenzo da Sulmona; in 1914 werd het vernieuwd door de orgelmaker Morettini. Het front was ontworpen door de beroemde architect Giovanni della Porta, die onder meer verantwoordelijk was voor de definitieve vorm van de koepel van de St-Pieter.\nHet door Della Porta ontworpen front is driedelig. Overeenkomstig de Italiaanse orgebouwtradities is het architectonische kader zeer uitgesproken. Van de eigenlijke pijpvelden is het middelste rondbogig; de twee zijvelden zijn rechthoekig van vorm. Wij hebben hier te maken met het architectonisch motief dat bekend staat als het Venetiaans drielichtvenster; dit werd vooral verbreid door de publicaties van twee Venetiaanse architecten, Sebastiano Serlio (1475-1554) en Andrea Palladio (1508-1580).\nOpvallend genoeg vindt men orgelfronten met een dergelijke opbouw vrijwel niet in Veneti\u00eb en omgeving; dit model is echter zeer gebruikelijk in Rome.\nNog enige bijzonderheden over het Romeinse orgel. Tegen de stijlen zijn halfzuilen met corinthische kapitelen aangebracht, waarvan de schachten tot ongeveer een derde van de hoogte zijn voorzien van een soort beslagwerk. Dit was in de late 16e eeuw zeer gebruikelijk. Blinderingen aan de pijpvoeten ontbreken, zoals bijna altijd bij Italiaanse orgels. Aan de pijpuiteinden bevindt zich wel snijwerk: in de zijvelden voluutwerk, in het middenveld twee gevlochten guirlandes. Ook is, bijna halverwege, gesneden ornament aangebracht over de pijpvelden. Op de zijvelden ziet men uit S-voluten samengestelde opzetstukken met het bouwjaar van het orgel en beeldjes van putti met muziekinstrumenten. Het middendeel wordt bekroond door een gebroken fronton waarin een cartouche met wapen, geflankeerd door twee forse putti. De orgelkas is aan de voorzijde iets ingesnoerd.\nBeziet men nu het orgelfront in Oudenbosch, dan valt op dat de proporties anders zijn, maar dat de ornamentiek vrij getrouw werd overgenomen. De zuilen hebben corinthische kapitelen en beslagwerk op de schachten. In de friezen boven de zijvelden een gevleugelde engelenkop, geflankeerd door S-ranken. Toch is hier geen sprake van imitatie; de 16e-eeuwse vormen worden hier opnieuw ge\u00efnterpreteerd. De volplastische barokke vormen zijn dunner en vlakker geworden. Men kan dat goed zien bij de guirlandes boven in het middenveld. Ook het fronton is wat kariger geworden van vormgeving, evenzo het wapenschild. De forse putti uit Rome zijn in Oudenbosch wat ielige knaapjes geworden. De houdingen van hun handen zijn uniformer dan bij hun collega's in Rome.\nVoor het overige snijwerk geldt hetzelfde. De opzetstukken boven de zijvelden met het bouwjaar erop hebben dezelfde vormen als in Rome: een rechthoekig tekstbord omgeven door S-voluten, met een palmet in het midden, in Oudenbosch is alles echter minder plastisch. In de zijvelden zijn over de pijpen ornamenten aangebracht bestaande uit twee hoorns van overvloed met een bebaarde kop in het midden; de hoofdvormen zijn bij beide orgels gelijk, maar met name de koppen zijn in Oudenbosch aanzienlijk minder martiaal dan in Rome. De uit S-voluten opgebouwde bovenblinderingen in de zijvelden zijn in Oudenbosch transparanter dan in Rome.\nBij de onderkas ging de ontwerper van Oudenbosch eigen wegen. Deze is in de eerste plaats naar verhouding veel hoger dan die in Rome en ook sterker aan de voorzijde ingesnoerd. De consoles die de bovenkas ondersteunen zijn hier, anders dan in Rome, met beeldhouwwerk versierd. Verder zijn ter weerszijden van de klaviatuur twee loze pijpvelden aangebracht, die de vormen van het middenveld van het bovenfront op kleinere schaal herhalen.\nWie kan de ontwerper van dit front zijn geweest en wie heeft het uitgevoerd? De architect van de kerk, P.J.H. Cuypers, zou in principe in aanmerking kunnen komen, maar deze heeft zich, nadat hij het plan had vervaardigd, nauwelijks nog om het gebouw bekommerd. Eerder valt te denken aan Theodorus Florsch\u00fctz (1823-1886), tekenmeester op het Instituut Saint-Louis en ontwerper van de kapel van deze instelling in Romeinse trant. Het staat vast dat hij bij de bouw van de kerk was betrokken. Aangezien vrijwel al het beeldhouwwerk in de kerk werd uitgevoerd door de beeldhouwer Johannes Franciscus de Vriendt (1829-1919), lijkt het aannemelijk dat deze ook de orgelkas heeft vervaardigd.\nZowel de Basiliek van Oudenbosch als haar orgelfront laten ons zien dat de beoefenaars van de neostijlen niet kopieerden, maar altijd interpreteerden. Ook in gevallen waar zij op het eerste gezicht lijken te kopi\u00ebren.",
  "Part12_116Oudendijk": "Een eenvoudig vijfdelig front met drie wat vlak uitgevoerde ronde torens en gedeelde vlakke tussenvelden. Deze velden hebben verhoogde frontstokken. Opmerkelijk is de boogvorm van de bovenvelden, met hun abrupte afsluiting door een smalle horizontale bovenlijst. De boogvormig afgesloten velden zullen terugkeren in de Kunstkerk te Dordrecht (1894), waar overigens een ouder model de inspiratiebron was.\nDe decoratie is sober, maar niet zonder raffinement. Aan de pijpvoeten in de torens zijn Franse lelies aangebracht. Fraai zijn de scherpe bladeren in de torenconsoles. De bovenblinderingen in de torens bestaan uit vlezige voluutvormen. Curieus is de afscheiding tussen de etages van de velden: een horizontale lijst met rozet in het midden en vier krullen. De reeds genoemde bogen in de bovenvelden rusten speels op twee S-voluutjes. Op de zijtorens zijn vlampotten aangebracht; op de middentoren een lier met daarop het alziend oog in een stralenkrans.\n\nNiet gepubliceerde bronnen\nArchief Flentrop Orgelbouw.\nJan Jongepier, Rapport over het orgel in de (VM) Hervormde Kerk te Oudendijk. Leeuwarden, 1991.",
  "Part12_117Ovezande": "Een orgel met en eenvoudig vijfdelig front met een ronde middentoren, vlakke ongedeelde velden met verhoogde frontstokken en ronde zijtorens.\nDit front is voor het werk van het huis Van Dam uit deze tijd volstrekt atypisch. Het is dan ook ontworpen door de architect L.H. Hannink uit Goes, die in 1893 enige verbouwingswerkzaamheden aan de kerk uitvoerde. Toch zijn er in het oeuvre van de Van Dams vergelijkbare orgels te vinden: het in 1874 gebouwde orgel in de Hervormde Kerk te Eernewoude (deel 1872-1878, 137-139), en het daaraan verwante voormalige orgel in de Hervormde Kerk te Oosterwijk dat in 1975 door brand verloren ging.\nDe verschillen met Eernewoude zijn aanzienlijk. Zo hebben de velden in Eernewoude een horizontaal labiumverloop. In Ovezande hebben de velden een naar buiten oplopende labiumlijn, zoals trouwens ook bij het voormalige orgel in Oosterwijk. Onder de verhoogde pijpstokken in Eernewoude bevinden zich vierpasvormige openingen, in Ovezande rechthoekige panelen met diamantkoppen.\nDe decoratie is niet uitgesproken karakteristiek voor Van Dam. Hier is kennelijk niet een van de vaste beeldsnijders van de firma aan het werk geweest.\nAan de pijpvoeten in de velden ziet men eenvoudige S-ranken, onder in de torens zijn telkens twee onregelmatig gevormde C-voluten te zien met in de hoeken een gesplitste rank. Onder de inzwenkende bovenlijst van de velden, die met een knik bij de middentoren aansluiten, is een golfrank aangebracht. Daarboven ziet men bladwerk, een ornament dat men in deze tijd bij Van Dam verder niet ziet. Evenmin kenmerkend voor Van Dam is de vorm van de bovenblinderingen in de torens: in de hoeken een rozet, waaruit een omkrullende rank voortkomt; in het midden een onversierd rond rozet. In de torenkappen een rozet, geflankeerd door S-voluten.\nAardig zijn de vleugelstukken: zij bestaan uit een paneel met een C-vormige bovenlijst, waarin een krul en ruitwerk zijn aangebracht. Deze vormen zijn enigszins verwant aan de vleugelstukken bij de andere Van Dam-orgels. Verder zijn op het paneel tegen het ruitwerk enige kruiselings aangebrachte blaasinstrumenten te zien, met daarvoor links een viool en rechts een luit. Boven het paneel een C-voluut met in de opening een bladelement waaruit zich een bazuinblazende engel losmaakt, werkelijk zeer charmant.\nOp de toren een op een kussen zittende David met harp, op de zijtorens wel potige engelen met bazuinen en zegepalmen. Deze beelden zijn gemaakt door een beeldhouwer Brouwer uit Arnhem. Gezien de grote verschillen tussen de beelden op het orgel en de engeltjes in de vleugelstukken is het onwaarschijnlijk dat deze beeldhouwer ook het snijwerk aan de orgelkas heeft vervaardigd.",
  "Part12_118Schoonrewoerd": "Dit orgelfront is een variant van dat te Diepenheim (1892): een ronde middentoren, vlakke ongedeelde tussenvelden en spitse zijtorens. Het geheel maakt een wat gedrongen indruk. Het voornaamste verschil is dat de tussenvelden zijn voorzien van verhoogde pijpstokken. De torens worden visueel ondersteund door in de borstwering aangebrachte halfzuiltjes.\nDe decoratie valt op door haar metalige, sterk geabstraheerde vormen, waarin hier en daar wat voluutvormen nog zijn te herkennen, maar is verder moeilijk te benoemen. Enige associaties met de Jugendstil dringen zich op. Geheel anders zijn de vleugelstukken met hun tamelijk rijke bladvormen. Op de torens eenvoudige piramideachtige bekroningen eindigend in een knop.",
  "Part12_119SneekZuiderkerk": "Een wat vreemde eend in de bijt van Proper. Hij grijpt nu niet terug op de beproefde indeling van gedeelde middentoren met torenvelden (Krimpen aan den IJssel, 1891; Zalk, 1891), maar laat zich klaarblijkelijk inspireren door een ander en ouder Van Dam-concept, zoals dat terug te vinden is in het orgel van Grijpskerk (1832, deel 1819-1840, 283-285): een gedeelde middentoren, geflankeerd door gedeelde tussenvelden, waarbij een horizontale lijst de benedenetage van de bovenetage scheidt en aldus een scherpe deling in hoofd- en bovenwerk suggereert. Waren de tussenvelden bij Van Dam nog enigszins hol, bij dit orgel zijn ze volledig vlak. Het geheel maakt dan ook een wat stijve indruk.\nHet blinderingssnijwerk wordt net als bij de andere grotere instrumenten van Proper beheerst door de S-rank, enkelvoudig of in samenstel. De opengewerkte vleugelstukken zijn anders dan we tot nu toe bij Proper gezien hebben en bestaan uit een S-rank bovenop een C-rank, elk aan een uiteinde sterk omkrullend. Zij zullen herhaald worden bij het orgel in de Hervormde Kerk te Hengelo (Gld, 1895). Onder de torens nogal vlakke consoles van acanthusbladeren, waarboven een brede lijst, die over de hele breedte van het front doorloopt. De torenbekroningen zijn opzetstukken, opgebouwd uit gekoppelde S-ranken.",
  "Part12_120Westernieland": "Het laatste voorbeeld van de toepassing van een frontmodel dat uiteindelijk teruggaat op het front van het Freytag-orgel in Zuidhorn (1792, deel 1790-1818, 83-85). Petrus van Oeckelen had twee keer een dergelijk frontmodel toegepast: in de Lutherse Kerk te Nieuwe Pekela (1868) en in 1869 in de Hervormde Kerk te Visvliet (deel 1865-1872, 187-189 en 253-255). Zijn zonen pasten het drie keer toe, de eerste keer in Tjamsweer (1880, deel 1878-1886, 133-134). Daar werd de middentoren geflankeerd door achtereenvolgens een ongedeeld veld en gedeelde velden. Deze middentoren was weliswaar lager dan de zijtorens, maar hoger dan de direct flankerende velden. Bij de volgende variant in Niekerk (1883, deel 1878-1886, 262-263) was de volgorde van de tussenvelden omgedraaid; de middentoren wordt hier geflankeerd door respectievelijk twee gedeelde velden en twee ongedeelde velden. De laatsten met elk slechts twee pijpen, naar het voorbeeld van de torenvelden van het door Petrus van Oeckelen ontwikkelde model Noordlaren (1876, deel 1872-1878, 291-292) dat ook door zijn zonen werd toegepast. Hier is de middentoren lager dan de aangrenzende velden. Het front in Westernieland lijkt sterk op dat in Niekerk, maar hier zijn ook de smalle buitenvelden tweedelig geworden. Zij dragen wel de bekende bollen. Het blinderingssnijwerk bestaat voor het grootste deel uit golfranken. De gesloten vleugelstukken zijn golfranken met een niet al te duidelijke opbouw, waarin ook bloemmotieven zijn verwerkt. Boven de middentoren, evenals in Niekerk, een forse muziekinstrumententrofee.",
  "Part12_121Appeltern": "Een orgel met een zeer sober front in classicerende rondboogstijl. Het is driedelig van opbouw en omvat een iets vooruitstekend vlak middenveld en twee smallere en lagere vlakke zijvelden met verhoogde frontstokken . Het is een variant van een model dat in wezen neoclassicistisch is, maar waarvan ook neogotische, neoromaanse en neorenaissance varianten zijn te vinden. De hier door de gebroeders Gradussen gehanteerde variant is sober, maar stijlvol. Versiering ontbreekt vrijwel geheel. De stijlen zijn voorzien van eenvoudige kapitelen; verder zijn in de boogzwikken driehoekige ornamenten aangebracht. Juist aan deze soberheid ontleent dit ontwerp zijn kracht.\n\nNiet gepubliceerde bron\nTon van Eck, Rapport betreffende het Gradussen-orgel in de R.K. St-Servatiuskerk te Appeltern. Voorburg, 2002.",
  "Part12_122Blankenham": "Zoals vaker volgden Bakker & Timmenga hier een frontontwerp van Van Dam en wel het model dat deze orgelmakers voor het eerst toepasten in 1879 in de Hervormde Kerk te Mantgum (deel 1878-1886, 81-83).\nKarakteristiek element is de middenpartij. Deze bestaat uit een middentoren met tweedelige torenvelden, waaronder een vlak veld, geflankeerd door twee smalle velden. Het geheel maakt de indruk van een onderpositief, maar dat is het niet. De zijvelden van middentoren en 'onderpositief' zijn hol. Dit middendeel wordt geflankeerd door gedeelde tussenvelden en ronde zijtorens. De onderste tussenvelden in Mantgum vertonen een flauwe boogvorm. Bij iets latere variant in Zuid-Scharwoude uit 1881 (deel 1878-1886,191-193) werd de boogvorm van de benedenvelden meer uitgesproken, en zo volgen Bakker & Timmenga het frontmodel dan ook na.\nDe opbouw is in Blankenham dezelfde als in Mantgum, dus ook een middentoren met torenvelden en een driedelig 'onderpositief' daaronder. Ook hier is dit 'onderpositief' geen echt positief; het orgel heeft immers maar \u00e9\u00e9n manuaal. Ondanks de identieke opbouw van beide orgelfronten, is de indruk die dit orgel maakt toch heel anders. Het joyeuze geheel van Mantgum is hier vervangen door een wat stijve degelijkheid. Het voornaamste verschil is de vorm van de velden naast middentoren en het onderste middenveld; deze zijn in Mantgum hol en in Blankenham vlak, wat een geheel andere visuele uitstraling bewerkstelligt.\nDe volkomen andere impressie die dit orgel geeft is voor een belangrijk gedeelte ook te danken aan de decoratie. Hier is geen sprake van het weelderige op het Lodewijk XIV ge\u00efnspireerde snijwerk dat zoveel Van Dam-orgels uit deze tijd kenmerkt. Wij zien hier de vertrouwde, wat conventionele vormgeving die karakteristiek is voor de meeste Bakker & Timmenga-fronten uit deze tijd. De S-rank is het overheersende motief, hier op charmante wijze gemengd met bloemen. Heel verrassend werkt dit bij de lage benedenblinderingen. Bij de bovenblinderingen in de toren ziet men in de hoeken een C-voluut die uitmondt in een S-voluut, waarbij de dat punt wordt geaccentueerd door een bloem. Ook de opzetstukken delen in de bloemenweelde. Het bestaat op de middentoren uit twee met hun opening naar binnen gerichte gekoppelde C-voluten, die aan de buitenkant worden ondersteund door twee op hun rug zittende C-voluten; in de krullen van de hoofdvoluten zijn rozen te zien. Daarboven de gebruikelijke lier, hier zonder zwanenhalzen. De opzetstukken van de zijtorens zijn opgebouwd uit twee ruggelings gekoppelde C-voluten, waartussen een kleine palmet zich omhoog vecht, een bij Bakker & Timmenga gebruikelijk motief. Ook hier weer bloemen op enige cruciale punten.\nDe vleugelstukken zijn van het gebruikelijke model, een S-rank, met daarin opgenomen een C-voluut die hier van rozen is voorzien.",
  "Part12_123Deventer": "Voor de Doopsgezinde Kerk in Deventer ontwierp Tjeerd Kuipers ook het orgelfront, dat werd vervaardigd door de gebroeders Witteveen te Deventer. Het front is nauw verwant aan het in 1890 door hem ontworpen front in de Gereformeerde Kerk te Heeg.\nOok in Deventer een breed middenveld met hoofdgestel en timpaan, vlakke tussenvelden en spitse zijtorens. De verschillen zijn echter aanzienlijk. In Heeg kraagt het middenveld sterk uit en is het zelfs voorzien van zijvelden. In Deventer kraagt de gehele middenpartij naar voren uit, terwijl de zijtorens dat naar de zijkant doen; zij rusten hier dan ook niet op zuilen. Verder zijn de tussenvelden hier voorzien van verhoogde frontstokken, wat in Heeg niet het geval is. Ook zijn deze velden hier uitgesproken rondbogig en hebben zij vrij forse profielen, wat een ander effect geeft dan de flauwe boogvorm in Heeg.\nDe decoratie is hier en daar soberder dan in Heeg en soms ook rijker. De zuilen bij middenveld en zijtorens, zo karakteristiek voor Heeg, ontbreken hier. Het hoofdgestel van het middenveld rust op gewone stijlen. De facetten van de zijtorens worden hier eveneens door gewone stijlen gescheiden. Rijker dan in Heeg is daarentegen de behandeling van de onderkas: \u00e9\u00e9n brede boog onder elk der tussenvelden en twee smallere bogen onder het middenveld, alle voorzien van een waaiervormige decoratie, typerend voor de meubelstijlen van rond 1600. Onder de verhoogde pijpstokken in de tussenvelden is een boogfries aangebracht. Boven deze velden zijn opzetstukken te zien met een lier, geflankeerd door twee kleine vazen. Opmerkelijk is de bovenblindering in het middenveld: een soort kielboog die is verrijkt met voluutvormen, met in de zwikken gevleugelde engelenkopjes. Het timpaan boven het middenveld bevat geen decoratie; het wordt bekroond door een obelisk. Boven de pijpvelden in de zijtorens is een fries aangebracht met festoenen. De torens worden bekroond door eenvoudige paviljoens met uivormige spitsen. Men kan hier en in Heeg zien hoe de ontwerper, uitgaande van een eenmaal gegeven basisidee, tot zeer verschillende uitwerkingen kon komen.",
  "Part12_124Dordrecht": "Het front van dit orgel zou men kunnen opvatten als een vereenvoudigde en afgeslankte versie van dat van het instrument in de Hervormde kerk in Welsum, gebouwd in 1866 door Pieter Maarschalkerweerd (deel 1865-1872, 92-93). In beide gevallen gaat het om een opbouw met ronde middentoren en rondbogige zijvelden, gevat binnen een inzwenkende bovenlijst. De verschillen in uitwerking en detaillering zijn aanzienlijk, maar het basisconcept is bij beide fronten nauw verwant. Hoe moet men dat verklaren? Er zijn sterke aanwijzingen dat het front in Welsum werd vervaardigd door het beeldhouwersatelier Goossens uit 's-Hertogenbosch, waarmee de firma Maarschalkerweerd wel vaker heeft samengewerkt. Welnu, vanaf omstreeks 1875 werkte de firma Ypma steeds meer samen met genoemde firma Goossens voor het maken van de orgelkassen. Het is dus zeer goed denkbaar dat de medewerkers van genoemd atelier voor het orgel dat thans in Dordrecht staat op een ouder werkstuk hebben teruggegrepen.\nDe verschillen zijn overigens aanzienlijk. Bij het Dordtse orgel is het kaswerk minder prominent aanwezig dan in Welsum. De stijlen in Welsum zijn zeer present; men zie bijvoorbeeld de pilasters aan de zijkanten. In Dordrecht kunnen ze haast niet slanker. Voor het visuele effect is ook van belang het verschil in labiumverloop in de velden: in Welsum V-vormig, in Dordrecht naar buiten oplopend.\nDe decoratie in Dordrecht verschilt aanzienlijk van die in Welsum. Aan de pijpvoeten in de velden en de toren en aan de pijpuiteinden in de toren zijn voornamelijk uit C-voluten samengestelde ranken aangebracht. Interessant zijn de boogvelden. Daarin is, anders dan in Welsum, een tweetal secundaire bogen aangebracht, waarbinnen rankwerk met een dennenappel. In de zwikken tussen boog en bovenlijst bevindt zich rankwerk. Op de zijstijlen zijn een soort kapitelen aangebracht met daarop vuurpotten. De toren heeft thans geen bekroning omdat de kerk daarvoor te laag is. Of hij er oorspronkelijk een heeft gehad, is niet bekend. De vleugelstukken bestaan uit twee gekoppelde S-voluten die in hun opening rankwerk bevatten. Geraffineerd zijn de bloemenslingers die men aan de bovenzijde van de vleugelstukken kan zien. Deze beginnen namelijk op de bovenlijsten van de velden, verdwijnen dan erachter, gluren even achter de bovenkrul van de vleugelstukken de kerk in om ten slotte bij de eerste voluut te voorschijn te komen. De onderlijsten van het front lopen onder de vleugelstukken door, wat een insnoering van de orgelkas suggereert. Een sierlijke S-voluut dient hier als trait-d'union. Onder de toren een uit vlezige bladelementen samengestelde console. Zo toont dit kleine orgel tal van verrassende trekjes, een waar kleinood.",
  "Part12_125Geldrop": "In 1849 bouwde Johannes Vollebregt een nieuw orgel in de toenmalige St-Brigidakerk te Geldrop. Deze kerk werd aan het eind van de 19e eeuw vervangen door een nieuw gebouw dat in 1891 werd geconsacreerd. Frans Smits II kreeg de opdracht een orgel te bouwen voor de nieuwe kerk met gebruik van zoveel mogelijk Vollebregt-materiaal. De architect van de kerk, Karel Weber (1820-1908), ontwierp in samenspraak met Smits II een nieuwe kas die door de beeldhouwer Jan Custers (1867-1942) uit Eindhoven werd gemaakt.\nOm het grote roosvenster vrij te houden ontwierp Weber twee orgelkassen aan de beide zijden van het zangkoor die door een grote rondboog met elkaar zijn verbonden. De vormgeving is neoromaans, in overeenstemming met de bouwtrant van de kerk, al ontbreken gotiserende elementen niet. Het was tamelijk gebruikelijk bij orgels van een dergelijke opzet op de binnenhoeken van beide kassen torens aan te brengen, zoals Smits II bijvoorbeeld deed in Batenburg en Nuenen (deel 1878-1886, 67-68, 226-227). Weber brengt daar echter getraceerde panelen aan en laat daarop twee trapsgewijs naar buiten aflopende pijpvelden aansluiten.\nGenoemde panelen omvatten twee etages en bevatten romano-gotisch traceerwerk met vierpassen. Zij worden bekroond door een miniatuurkasteel met gekanteelde torentjes met spitsen. Op de zijstijlen van de pijpvelden eveneens kasteeltorentjes, maar dan zonder spitsen. De pijpvelden zijn voorzien van gelobde rondbogen die rusten op slanke kolonetten. De tussenstijlen zijn voorzien van een soort afzaten, een element ontleend aan de steenarchitectuur.\nDe verbindende boog heeft een front met een boogfries en rust aan de voorzijde op een kolonet met bladkapiteel en een ring in het midden. Vooral door deze imposante boog is dit orgel een van de meest markante voorbeelden in Nederland van een opstelling in twee kassen.",
  "Part12_126Gieten": "Een voorbeeld van het type Britswerd (1868, deel 1865-1872, 153-155), maar dan met gebogen torenvelden en vlakke buitenvelden, zoals eerder was toegepast in de Gereformeerde Kerk te Klundert (1891) en de Lutherse Kerk te Purmerend (1892).\nDe decoratie is verwant aan die in Klundert en Purmerend en bestaat in hoofdzaak uit S-ranken. Boven de buitenvelden is een bebladerde tak te zien. De diamantkoppen onder de buitenvelden en op de tussenlijsten in de torenvelden ontbreken ook hier niet. De consoles onder de torens zijn versierd met twee gekoppelde C-voluten met bladwerk er omheen. Op de middentoren een lier met S-voluten, zoals in Klundert, en op de zijtorens opzetstukken in de vorm van een ingezwenkt schild. De vleugelstukken hebben een ruitmotief. S-rank en C-krul zijn van het in deze tijd door het huis Van Dam algemeen gebruikte model.\n\nNiet gepubliceerde bronnen\nArchief Hervormde Gemeente Gieten (Assen, Rijksarchief Drenthe).\nArchief Orgelmakerij Gebr. Reil.",
  "Part12_127HaarlemAdelbertus": "Een orgel met een vijfdelig neoromaans front, bestaande uit een vlakke verlaagde middentoren, twee vlakke horizontaal afgesloten tussenvelden, waarin rondbogige pijpvelden zijn uitgespaard, en vlakke zijtorens. De opbouw doet enigszins denken aan een der standaardfronten van Cavaill\u00e9-Coll, in de catalogus Orgues de tous mod\u00e8les uit 1889, nr 18. Alleen zijn daar nog gotiserende elementen te zien, zoals spitsbogige velden, terwijl de decoratie iets rijker is. Verder zijn ook de aantallen pijpen in velden en torens verschillend. De verhoogde frontstokken in de velden hebben beide fronten echter gemeen. Blinderingen ontbreken.\nDe decoratie is een vrij opgevatte romaanse vormgeving. De zijstijlen van de velden zijn getransformeerd tot ronde zuiltjes met knopkapitelen, eerder een vroeggotisch dan een romaans element. In de boogzwikken is een rondboogfries aangebracht. De bogen van de pijpvelden zijn voorzien van een ingesneden decoratie van afwisselend trapezia en driehoeken, wat een romaanse zigzag-decoratie moet suggereren. De zijstijlen van de torens hebben door toevoeging van kapitelen het karakter van pilasters gekregen. Deze dragen bogen van dezelfde vorm als de velden. De middentoren wordt bekroond door een gebogen dakvorm met een zaaglijst eronder en op de hoeken merkwaardige zuilschachten en bekroond door een kruis. De zijtorens zijn voorzien van wimbergen met een rozet en een kruisbloem als bekroning; men ziet hier dezelfde zuilschachten op de hoeken als bij de middentoren. Onder de verhoogde frontstokken zijn eenvoudige bloemmotieven aangebracht. De achterzijde van de vrijstaande speeltafel bevat twee panelen die zijn versierd met een eenvoudig rondboogfries.",
  "Part12_128Hollum": "Kort na het orgel in Blankenham (1894) bouwde de firma Bakker & Timmenga nog een eenklaviers-orgel met een front dat een navolging was van het Van Dam-front in Mantgum. Beide orgels zijn bijna identiek. Ook hier de middenpartij van ronde middentoren met vlakke torenvelden en een pseudo-onderpositief, bestaande uit een middenveld en vlakke zijvelden, dit alles geflankeerd door tweedelige vlakke tussenvelden en ronde zijtorens. Alleen is het orgel in Hollum iets rijziger dan dat in Blankenham.\nHet snijwerk is bij beide orgels ook nauw verwant. Ook hier de dominantie van de S-voluut, al lijkt het dat de C-voluut hier en daar wat terrein heeft gewonnen. Men vergelijke bij beide orgels de bovenblinderingen van het middenveld van het 'onderpositief'. De bloemmotieven in het snijwerk in Blankenham, hebben hier hun equivalent, al verschillen de vormen hier en daar wel.\nDe opzetstukken zijn wel verschillend, vooral bij de middentoren. Wij zien daar een door meervoudige C-voluten ondersteunde lauwerkrans met daarin het wapen van Ameland, met een kroon erboven, waarop een lier. De opzetstukken op de zijtorens lijken op die in Blankenham, ook hier twee ruggelings tegen elkaar staande C-voluten. Hier komen uit het wederzijds krachtenspel geen palmetten voort, maar twee kleine ranken die tezamen een hart vormen. De vleugelstukken zijn vrijwel identiek aan die in Blankenham. Alleen zijn hier in de voluutkrul beneden geen bloemen, maar twee in elkaar verstrengelde trompetten te zien, net als bij het Bakker & Timmenga-orgel in Nijega (1894).",
  "Part12_129Hoorn": "Een variant op het Kruse-orgel te Nijeholtpade (1883, deel 1878-1886, 264-265), hier net als in Hoogezand (1888) en Oostermeer (1888) met vlakke tussenvelden. De veranderingen in proporties, doorgevoerd in de orgels van Hoogezand en Oostermeer, zijn hier weer ongedaan gemaakt: de tussenvelden zijn iets smaller geworden en de scheiding tussen de tussenvelden is hoger komen te liggen. De variant Hoogezand / Oostermeer keerde hierna niet meer in het oeuvre van Kruse terug.\nHet blinderingssnijwerk is ten opzichte van Nijeholtpade in details veranderd. Zo zijn de bovenblinderingen van de torens S- en C-ranken die zich vanuit de hoeken vertakken en in het midden door een afhangende bloemkelk van elkaar worden gescheiden. Ook heeft het snijwerk direct onder de grote C-voluten, die de tussenvelden geheel bovenaan afsluiten, de vorm van gebogen bladslingers. De consoles bestaan weer uit bladwerk en granaatappels, zoals in Nijeholtpade. Meteen daarboven een brede lijst, bestaande uit een aantal verspringende smalle banden boven elkaar, die met verkroppingen over de hele breedte van het orgel doorloopt. Bij Kruses eerdere orgels was dit slechts een reguliere geprofileerde lijst. De vleugelstukken zijn identiek aan die te Oostermeer. Op de zijtorens opzetstukken, opgebouwd uit een centrale palmet met spitse bladeren, aan de voet waaruit twee bloemkelken ontspringen, bekroond door C-voluten. Het opzetstuk op de middentoren bestaat uit een lier, geflankeerd door zich splitsende ranken.\nKruse bleef dit type orgel, inclusief de vormgeving van grote delen van het snijwerk, vele malen herhalen.",
  "Part12_130Jellum": "Na het enigszins vernieuwende orgelfront van Wons (1891) ging de firma Bakker & Timmenga toch nog enige tijd door met hun gangbare aan Adema ontleende fronttype. Ook hier drie ronde zijtorens en ronde gedeelde tussenvelden, met rondbogige benedenetages en korte bovenvelden.",
  "Part12_131Kockengen": "Bij dit orgelfront, waarin de beeldhouwer Mengelberg vermoedelijk de hand heeft gehad, grijpt Maarschalkerweerd terug op het fronttype van de O.L. Vrouwekerk te Vianen uit 1883 (deel 1878-1886, 282-285). Het front in Vianen is op te vatten als een vrije vertaling van het beroemde orgel uit de Nicolaikerk te Utrecht, thans in Middelburg (deel 1479-1725, 40-42).\nEr zijn toch aanzienlijke verschillen tussen beide orgelfronten. In Vianen nam Mengelberg de spitse middentoren van het Nicolai-orgel over, terwijl hij, eveneens in de zin van zijn prototype, de zijtorens vlak maakte. In Kockengen is de middentoren rond geworden en kregen de zijtorens de spitse vorm. Onder de tussenvelden zien wij de bij Maarschalkerweerd veel voorkomende driehoekige panelen, hier weer naar binnen oplopend; in Vianen was dat precies omgekeerd. De tussenvelden zijn hier gedeeld en hebben in de benedenvelden een naar het midden oplopende labiumlijn, zoals vaker bij Maarschalkerweerd, en in de bovenvelden een horizontale lijn, wat overeenkomt met het Nicolai-orgel. De schuine bovenlijsten zijn hier veel uitgesprokener dan in Vianen en worden hier niet, zoals bij dat instrument, omkaderd door opengewerkte spitsbogen. Ook hierdoor lijkt het front meer op zijn prototype.\nDe decoratie is ge\u00ebnt op de late gotiek, maar dan wel in een gematigde variant. De ornamentiek van het Nicolai-orgel is ook laatgotisch, maar zeker niet gematigd: wij zien daar tamelijk wilde flamboyante vormen. Voor de neogotici van Kockengen was dit wellicht te flamboyant want van een navolging in de ornamentiek is hier geen sprake. De schuine bovenlijst is bij het Nicolai-orgel opengewerkt en voorzien van een tamelijk wilde decoratie. De bovenlijsten zijn in Kockengen gesloten en voorzien van keurige rozetjes en hogels. De bovenblinderingen in de torens zijn kielbogig; in de middentoren ziet men in de boogzwikken rondboogtraceringen, in de zijtorens rozetten met weer tamelijk klassiek aandoende vierpassen. De spitsen op de torens herinneren wel enigszins aan het Nicolai-orgel. Zij zijn geheel opengewerkt en worden geflankeerd door pinakels en bekroond door kruisbloemen. Traceerwerk ontbreekt hier.\nHet is boeiend te zien hoe de ontwerper hier, uitgaande van een middeleeuws prototype, een eigen creatie tot stand bracht, bovendien volkomen anders van karakter dan het verwante Vianen.",
  "Part12_132Niekerk": "Een variant van het type Schettens (1891), dat op zijn beurt een combinatie was van het door Petrus van Oeckelen ontwikkelde model Noordlaren (1876, deel 1872-1878, 291-292) en het aan Hinsz ontleende model Breede (1849, deel 1840-1849, 366-368) / Akkrum (1856, deel 1850-1858, 272-274). Wij zien hier een ronde middentoren, begeleid door smalle torenvelden van elk twee pijpen, geflankeerd door gedeelde en licht geholde tussenvelden en ronde zijtorens met geronde gedeelde zijvelden. Vergeleken met Schettens is alles wat smaller uitgevallen. De zijtorens hebben in Schettens zeven pijpen en in Niekerk slechts vijf. In Schettens hebben de drie torens verhoogde gecanneleerde frontstokken, in Niekerk is alleen de middentoren daarvan voorzien. Een ander verschil betreft het labiumverloop in de tussenvelden; dit is bij beide orgels tegengesteld.\nDe blinderingen zijn verwant aan die in Schettens en bestaan voornamelijk uit golfranken. De vleugelstukken bestaan ook hier uit S-ranken en vallen op door hun naturalistische vormen; ongeveer in het midden een nautilusmotief. Op de zijtorens zijn bescheiden vazen geplaatst. Opvallend is de bekroning van de middentoren: een aantal bladelementen dat associaties oproept met een Indiaanse verentooi.",
  "Part12_133Nijega": "Een voorbeeld van het jaren door Bakker & Timmenga gebruikte, aan Adema ontleende frontmodel met drie ronde torens en holle gedeelde tussenvelden met rondbogige benedenetages en korte bovenetages.\nDe decoratie is van een gebruikelijk model. Aan de pijpvoeten in de torens zijn twee S-ranken te zien die bij een centraal bloemachtig element samen komen. Bij de benedenvelden zijn aan de pijpvoeten twee op hun rug liggende C-voluten aangebracht met een bloemmotief in het midden. Bij de overige blinderingen zijn het voornamelijk S-voluten die de dienst uitmaken. Het opzetstuk op de middentoren bestaat uit een lier, nu eens zonder zwanenhalzen; op de zijtorens twee gekoppelde C-voluten met een bloemmotief in het midden. De vleugelstukken zijn van een voor Bakker & Timmenga gebruikelijk model: een S-rank waarin een C-voluut is opgenomen. In deze C-voluut twee in elkaar verstrengelde trompetten, zoals ze ook zijn te zien in het van dezelfde makers afkomstige orgel in Blankenham (1894).",
  "Part12_134Oudenbosch": "Een opmerkelijke neoclassicistische orgelkas met een onmiskenbare barokke inslag. Het front is vijfdelig en bestaat uit een breed middenveld met gebogen gebroken fronton, smalle tussenvelden met verhoogde frontstokken en zijvelden van dezelfde hoogte, maar zonder verhoogde frontstokken en bekroond met driehoekige frontalen. De stijlen die het middenveld flankeren zijn getransformeerd tot halfzuilen met hoge voetstukken en corinthische kapitelen; bij de zijvelden pilasters met kapitelen in dezelfde stijl. Blinderingen aan de pijpvoeten ontbreken. Bovenblinderingen zijn alleen aanwezig in de zijvelden. Daar bestaan zij uit staande bebladerde C-voluten. Boven het middenveld een staand beeld van Caecilia. Wie het front heeft ontworpen is niet bekend. Dat Van den Bijlaardt hiervoor verantwoordelijk zou zijn, lijkt niet zeer waarschijnlijk. Mogelijk was het de civiel-ingenieur G.J. van Swaay, die in 1888-1889 de vieringkoepel van de kapel had ontworpen en in 1892 de Basiliek van de H.H. Agatha en Barbara in Oudenbosch van een voorgevel had voorzien. Hij was goed thuis in de vormentaal van de barok en van het classicisme die het orgel zo duidelijk tentoonspreidt.",
  "Part12_135OudZuilen": "Een front van een door Van Druten vaker gebruikt model, vergelijkbaar met het iets oudere orgel in Schoonrewoerd (1893) en het beduidend latere instrument in Garderen (1904). De opbouw is vrijwel identiek aan die in Schoonrewoerd, alleen is de kas in Oud Zuilen rijziger.\nDe decoratie heeft hetzelfde geabstraheerde karakter als in Schoonrewoerd; hier strekt deze ornamentiek zich ook uit tot de bekroningen op de torens. Evenals in Schoonrewoerd valt hier het verschil op tussen de gestileerde vormen van de blinderingen en het betrekkelijk rijke bladwerk van de vleugelstukken. Onder de verhoogde pijpstokken in de velden is een gestileerd bloemmotief aangebracht. De consoles onder de torens zijn voorzien van tandlijsten en vertonen meerdere geledingen; zij worden evenals te Schoonrewoerd ondersteund door halfzuiltjes. Bijzonder is nog de neogotische borstwering met haar fraaie opengewerkte rozetten.",
  "Part12_136SneekNieuwApost": "Dit orgel was oorspronkelijk bestemd voor de Gereformeerde Kerk aan de Bazarlaan in \u00b4s-Gravenhage, een gebouw dat in 1886 was gebouwd als vergaderzaal met bovenwoningen met een eenvoudige neorenaissance voorgevel. Het inwendige vertoonde geen uitgesproken stijlkenmerken. Van 1920-1978 werd het gebouw gebruikt door de Hersteld Apostolische Zendingsgemeente. Daarna werd het gesloopt.\nVan Gelder had in 1888 aan de Haagse dolerenden een orgel geleverd voor de Westerkerk (thans in de Hofrustkapel te Rijswijk). In 1894 kreeg hij de opdracht voor een orgel in hun tweede kerkgebouw. Bij dit front draait hij verschillende elementen van zijn frontconcept voor de Westerkerk om. Daar is de middentoren rond en voorzien van een verhoogde frontstok; bij dit instrument is hij spits een loopt hij tot diep in de onderkas door. In Rijswijk zijn de tussenvelden half boogvormig en hebben zij een naar het midden oplopende labiumlijn; hier hebben zij de vorm van een parallellogram en hebben zij een naar het midden aflopende labiumlijn. De zijtorens zijn vlak geworden, maar hebben door hun uitgesproken consoles toch het torenkarakter behouden. Ook zetten zij hoger aan dan de tussenvelden, wat weer met het orgel in Rijswijk overeenkomt.\nOpvallend aan de decoratie zijn vooral de driehoekige frontons met pinakels boven de zijtorens.Een element dat waarschijnlijk is afgeleid van de 16e-eeuwse renaissance, zoals bijvoorbeeld te zien is aan het rugpositief van het Nicolai-orgel in Middelburg uit 1547 (deel 1479-1725, 40-42). De daar aanwezige karakteristieke koppen ontbreken hier echter. Op dezelfde inspiratiebron wijzen de ruitvormige opgelegde panelen in de onderkas, ook deze zonder koppen. Boven de middentoren een uit voluten samengesteld opzetstuk.",
  "Part12_137TenBoer": "Eenvoudig vijfdelig front met ronde torens en gedeelde tussenvelden met parallel labiumverloop. De slankheid en vlakheid van de tussenvelden is ongewoon voor dit type orgels van Doornbos. Zijn tussenvelden zijn doorgaans breder (Opwierde, 1882) en hol gebogen (Nieuwleusen, ca 1900, en Zuidwolde, 1902), waardoor het front gewoonlijk iets gedrongens krijgt. De proporties van dit orgel zijn beter geslaagd en sluiten aan bij de orgels van zijn leermeester Roelf Meijer in bijvoorbeeld Baflo (1876, deel 1872-1878), en Oude Pekela (1883, deel 1878-1886).\nHet blinderingssnijwerk aan onder- en bovenzijde van de tussenvelden bestaat uit een combinatie van S- en C-ranken. Als torenblinderingen ziet men ranken, die in de hoeken ontspruiten, vervolgens vertakken en in het midden van de toren elkaar omkrullend raken. De vleugelstukken zijn karakteristiek voor dit type orgels van Doornbos: een forse, sterk omkrullende S-rank met rozetten in de krullen, waarboven flauw naar de orgelkas gebogen rankwerk.\nZoals gebruikelijk bij het oeuvre van Doornbos ontbreken de consoles onder de torens. De torens worden bekroond door twee vazen en een lier.",
  "Part12_138Terborg": "",
  "Part12_139Tilburg": "In deze kerk moest het orgel rondom het grote roosvenster worden gedrapeerd. De decoratie is een mengeling van klassiek gotische en laatgotische vormen. Klassiek gotisch zijn de luchtboogachtige bovenlijsten van de zijvelden en de wimbergen bij de tussen- en zijtorens. Laatgotisch zijn daarentegen de kielbogen die de tussenvelden in de middenpartij afsluiten en het daarbij behorende traliewerk in de zwikken. De zijtorens en de middentoren worden bekroond door spitsen met hogels en pinakels. De tussentorens hebben als bekroning eerst een achtkant en dan pas een spits, wat niet zeer gebruikelijk is. Interessant zijn de kruisvormige traceringen in de onderkas, een decoratie ontleend aan de rayonnante gotiek van de 14e eeuw.",
  "Part12_140Ursem": "Dit orgelfront is het eerste van een reeks neorenaissance fronten, uitsluitend bestemd voor protestantse kerken: drie vlakke torenachtige hoofdvelden en iets terugwijkende gedeelde vlakke tussenvelden. Het heeft overeenkomsten met \u00e9\u00e9n der Musterprospekte van de firma Laukhuff uit Weikersheim. In Nederland was het, voordat Maarschalkerweerd ermee kwam, niet zeer gebruikelijk.\nDe decoratie is eenvoudig. De onderkas is voorzien van verdiepte panelen met opgelegde ruit. Onder de iets verhoogde frontstokken in de zijvelden zijn diamantkoppen aangebracht. De blinderingen in de velden tonen in eenvoudig zaagwerk uitgevoerde voluut-vormen die herinneren aan laat 16e-eeuws beslagwerk. Zo ook de krullen naast het middenveld. In de hoofdvelden zijn eenvoudige toten te zien. Op het middenveld een fronton met een aan twee linten opgehangen cartouche waarop een zesspakig wiel. Op de zijvelden gebroken frontons waarin met een bladkrans gedecoreerde sierlijke vazen een plaats hebben gekregen.\n\nNiet gepubliceerde bron\nArchief Flentrop Orgelbouw.",
  "Part12_141Vrijhoeve-Capelle": "Dit typisch Engelse Victoriaanse orgel is, anders dan bijvoorbeeld het van dezelfde bouwer afkomstige orgel in Loosduinen, voorzien van pijptorens. Een eigenlijke kas bezit het niet; het geheel wordt door stijl- en regelwerk bijeengehouden. Oorspronkelijk was het front vijfdelig en omvatte het een breed middenveld, de reeds genoemde ronde torens en loze zijvelden met schuin naar buiten aflopende pijpuiteinden. Bij een verplaatsing binnen het kerkgebouw zijn de zijvelden aan de rechterzijkant van het orgel aangebracht, wat de visuele werking van het geheel zeker niet ten goede is gekomen.\nHet middenveld bevat verhoogde frontstokken. Daaronder is een lijst met rozetjes te zien en daaronder weer een reeks diamantkoppen. Onder de torens gedraaide consoles, omgeven door een soort beslagwerk. In de zijtorens zijn opengewerkte metalen banden aangebracht met uit voluten samengestelde vlinderachtige figuren. De stijlen worden bekroond door torenvormige pinakeltjes. De regel die het pijpwerk in het middenveld bijeenhoudt is voorzien van twee kleine consoles. De vorm daarvan wordt herhaald in de beschildering die direct daaronder op de pijpen is aangebracht. De vergulde labia hebben een beweeglijk verloop, wat door de beschildering in onder meer lichtblauw en bruin wordt versterkt. In de zijtorens is bruin-roze de dominante kleur.",
  "Part12_142Woltersum": "Dit orgel heeft vrijwel dezelfde frontopbouw als dat in Schettens (1891), maar de daar aanwezige verhoogde gecanneleerde frontstokken ontbreken hier.\nOok de decoratie is nauw verwant aan die in Schettens. Overheersend zijn de bladmotieven. Alleen in de middentoren treedt het rankwerk sterker naar voren in overigens wat onduidelijke vormen. De vleugelstukken zijn bij beide orgels vrijwel gelijk; weelderige bladranken met een kelkvormig element en beneden een vorm die associaties wekt met een dierenkop. De veel toegepaste gecanneleerde basementen op de torens ontbreken hier. Op de middentoren is een op een koepelvormig voetstuk bevestigde lier aangebracht die, zoals vaker in deze tijd bij de Van Oeckelens, is versierd met twee hoorns van overvloed waaruit een bladrank te voorschijn komt; op de zijtorens zijn vazen geplaatst.",
  "Part12_143Wouterswoude": "Het eerste voorbeeld van een door Bakker & Timmenga zeer veel toegepast front dat varieert op het eerder door deze orgelmakers toegepaste Adema-type. In het orgel in de Hervormde Kerk te Wons (1891) werden de gebruikelijke rondbogige benedenvelden weggelaten; de scheiding tussen de etages van de velden geschiedde door een samenstel van S-ranken. In Wouterswoude zien wij dat de tussenvelden weer vlak zijn geworden en dat de benedenvelden door een halve boog worden afgesloten. De scheiding tussen de etages wordt bewerkstelligd door een driehoekig paneel, van boven recht, van onder gebogen.",
  "Part13_001Woltersum": "Dit orgel heeft vrijwel dezelfde frontopbouw als die in Schettens en Niekerk (respectievelijk 1891 en 1894, deel 1886-1894, 232-233, 354-355), maar de daar aanwezige verhoogde gecanneleerde frontstokken ontbreken hier.\nOok de decoratie is nauw verwant aan die in Schettens en Niekerk. Overheersend zijn de bladmotieven. Alleen in de middentoren treedt het rankwerk sterker naar voren, in overigens wat onduidelijke vormen. De vleugelstukken zijn bij de drie orgels vrijwel gelijk; weelderige bladranken met een kelkvormig element en beneden een vorm die associaties wekt met een dierenkop. De veel toegepaste gecanneleerde basementen op de torens ontbreken in Niekerk en Woltersum. Op de middentoren is een op een koepelvormig voetstuk bevestigde lier aangebracht die, zoals vaker in deze tijd bij Van Oeckelen, is versierd met twee hoorns van overvloed waaruit een bladrank te voorschijn komt; op de zijtorens zijn vazen geplaatst.",
  "Part13_002Wouterswoude": "Het eerste voorbeeld van een door Bakker & Timmenga zeer veel toegepast front dat varieert op het eerder door deze orgelmakers toegepaste Adema-type. In het orgel in de Hervormde Kerk te Wons (1891, deel 1886-1894, 244-246) werden de gebruikelijke rondbogige benedenvelden weggelaten; de scheiding tussen de etages van de velden is een samenstel van S-ranken. In Wouterswoude zijn de tussenvelden weer vlak geworden en de benedenvelden door een halve boog worden afgesloten. De scheiding tussen de etages wordt bewerkstelligd door een driehoekig paneel, van boven recht, van onder gebogen.",
  "Part13_003Arum": "Een variant van het orgel te Vorchten met zijn ver uitstekende torenkappen. Het grillige decoratieve snijwerk is niet kenmerkend voor de orgels van Proper. In de middentoren zien we sterk omkrullende bladranken, die aan de pijpvoeten en -uiteinden exact in spiegelbeeld zijn uitgevoerd. Hetzelfde principe is toegepast in de zijtorens, nu met S-ranken. Ook de onderblinderingen van de tussenvelden bestaan uit S-ranken, maar aan de bovenzijde worden de tussenvelden afgesloten door een onrustig vormgegeven opeenstapeling van bebladerde S- en C-voluten. Deze decoratieve elementen worden tenslotte op grotere schaal herhaald in de opengewerkte vleugelstukken en de opzetstukken op de torens.",
  "Part13_004Brummen": "Een zeer strakke versie van een tweedelig orgel, bestaande uit twee rechthoekige blokken. De kas werd vervaardigd door H. Jansen uit Brummen. In tegenstelling tot de strenge hoofdvorm is de neogotische decoratie zeer sierlijk en gebaseerd op de late flamboyante gotiek. De pijpvelden hebben de vorm van een kielboog die wordt versierd door tootbogen, waarin op hun beurt kleinere tootbogen zijn aangebracht. In de boogzwikken twee rozetten met sierlijk wentelend traceerwerk. Daarboven een rondgaand fries met elkaar snijdende gotische rondbogen. Een kantelenrand sluit het geheel af. In het benedendeel van de beide fronten zijn briefpanelen aangebracht. Vermeldenswaard is nog het fraai gesmede hang- en sluitwerk.",
  "Part13_005Dantumawoude": "Een bijzonder front in het oeuvre van de orgelmakers Bakker en Timmenga. Het is geheel vlak uitgevoerd in een romaniserende stijl. De twee buitenste velden zijn iets hoger dan de middenpartij. Deze bestaat uit twee velden die samen onder \u00e9\u00e9n boog zijn gebracht. Tegen de frontstijlen zijn halfzuiltjes geplaatst, met kapitelen op de plaatsen waar de boogvormige afsluitingen ontspringen. De ruimte boven de pijpen is bij de zijvelden opgevuld met een soort gaas, opgebouwd uit cirkelvormen en vierpasjes, en in het midden een rozet in een cirkel. De grote boog boven de tussenvelden bevat ook een rozet, maar dan anders van uitvoering dan die boven de zijvelden. De tussenvelden zijn verhoogd opgesteld; onder de velden bevindt zich een opengewerkte invulling.\nSinds de kerkrestauratie is de plaatsing van het orgel op de galerij zodanig veranderd dat er thans zitplaatsen v\u00f3\u00f3r het orgel zijn. Een belangrijk deel van het front is daardoor aan het zicht onttrokken. De kas is toen wit geschilderd, waarbij de oorspronkelijke kleurstelling, bestaande uit een donkere hoofdkleur met lichtere belijningen op belangrijke plaatsen, verloren ging. De oorspronkelijke draagbalk van de orgelgalerij, die een eenheid met het orgelfront vormde, bleef gehandhaafd.\nDe merkwaardige accolade-achtige spijlen van de balustrade waren van origine ook aan weerszijden van het front aanwezig. In het kader van de kerkrestauratie is de balustrade na verplaatsing van het orgel over de hele breedte doorgetrokken.",
  "Part13_006DeHeurne": "Zevendelig enkelvoudig front, teruggrijpend op de in 1864 en 1865 door de orgelmakers Van Dam ontwikkelde prototypen. Hier uitgevoerd met holle veldjes aan weerskanten van de middentoren, voortbordurend op de fronten van Klundert (1891), Purmerend, Evangelisch Lutherse Kerk (1892) en Gieten (1894, deel 1886-1894 respectievelijk 214-216, 269-271 en 341-342).\nOrnamentiek in de voor die tijd bij Van Dam gebruikelijke vormentaal: S- en C-voluten, plantaardige motieven. Bij de bovenblinderingen in de drie torens is in het midden een gestileerde Franse lelie geplaatst die enigszins over het lijstwerk heen steekt.\nDe uitvoering van de vleugelstukken komt sterk overeen met die van Gieten.\nOp de middentoren een lier, rustend op een pi\u00ebdestal van gekoppelde C-voluten. Op de zijtorens ingezwenkte schilden, waarop het motief van een druiventros.",
  "Part13_007Demen": "Een eenvoudig neogotisch front waarbij opvalt dat de drie hoofdvelden aan de bovenzijde open zijn, en de pijpuiteinden daarvan beschilderd zijn met met motieven die ook wel op gotische pijlers en kerkwanden voorkomen. De hoeken van de hoofdvelden zijn aan de bovenzijde voorzien van pinakels. We zien verder bij de hoofdvelden een reeks rijk bewerkte tootbogen. Wat dit orgel zo fraai maakt is de sierlijkheid van het snijwerk, met name dat op de onderlijst en de blinderingen. Tevens verspringt het lijstwerk op subtiele wijze. Ook zijn de lijsten gedecoreerd met bloemmotieven. Het instrument past goed bij de ruimte waarin het staat: het is volledig in samenhang met de gotische vensters erachter en de beschilderde balustrade met ingesneden vierpassen.",
  "Part13_008Exmorra": "Een vijfledig Van Dam-front dat thuishoort in de reeks identieke fronten, teruggrijpend op het frontontwerp voor Raamsdonk (1881, deel 1878-1886, 179). Het door de orgelmakers Van Dam zorgvuldig in het kerkinterieur ingepaste front heeft door de besluitvorming in het kader van de kerkrestauratie van 1970 veel aan betekenis ingeboet. Het oorspronkelijk in de balustrade geplaatste orgel werd naar achteren geschoven, waarna een doorgaande balustrade v\u00f3\u00f3r het orgel langs is geplaatst. De evenwichtige en gevarieerde kleurbehandeling met een donkere basiskleur, afgezet met lichte accenten is, inclusief verguldingen, onder een egale laag lichte verf verdwenen.\nDe verhoogd geplaatste tussenvelden rusten op een paneel waarin aan beide zijden vier diamantkoppen zijn aangebracht.\nDe blinderingen zijn tamelijk vlezig uitgevoerd. Ze bestaan traditiegetrouw in de drie torens uit voluutvormen en plantaardige motieven. De bovenblinderingen in de torens bezitten een koppelmotief dat over het lijstwerk heen valt. In de tussenvelden is bij de pijpvoeten een blindering aangebracht bestaande uit twee liggende C-voluten in het midden, waarna eikenloof naar beide zijkanten uitwaaiert. In de boogvorm bovenaan is een rand van gekoppelde boogjes te zien.\nDe opzetstukken op de zijtorens bestaan uit een centraal geplaatst leliemotief, dat aan drie zijden met voluutvormen en vegetatieve elementen wordt omlijst. Het opzetstuk op de middentoren bestaat uit een sierlijk vormgegeven lier, summier aangevuld met enkele elementen uit het voluten- en plantenarsenaal.\nOp de rechte lijst boven de tussenvelden een weelderig opzetstuk, ontspruitend uit een liggende C-voluut.\nDe vleugelstukken hangen nu wat onwerkelijk aan de zijstijlen, zonder optische begrenzing aan de onderzijde. Ze behoren tot de bekende reeks bij de Van Dam-orgels van de jaren 1890: bovenaan beginnend met een dunne rank, overgaand in een brede voluutband die voor een deel recht verticaal naar beneden loopt, eindigend in een grote cirkel met een bloem in het midden. Dat alles met bladmotieven omrankt, en met ruitwerk op de vlakke delen verlevendigd.",
  "Part13_009Gendringen": "Een front dat bevreemdt, omdat het middendeel aan de bovenzijde open is; wellicht is een deel van de opbouw verloren gegaan. Het is eenvoudig uitgevoerd, maar toch is aandacht besteed aan het geprofileerde lijstwerk en versieringen. De lijsten hebben fraai geschaafde hoeken en een kapiteel daar waar de bogen van de breedste velden hun buiging beginnen. Ze zijn daarboven ingekast met een kleine tootboog. Binnen de velden eveneens twee tootbogen; de restruimten daarboven zijn met kleine details verlevendigd. Op de torens een wimberg met gotisch maaswerk erin. Aan de zijden van de wimberg een bloklijst en versiering met hogels, met als bekroning tweemaal kruisbloem. Een laatste element dat je nogmaals terugbrengt bij het idee dat in het midden iets ontbreekt zijn de Franse leli\u00ebn op hoeken. Ze staan zo richting het midden dat daar meer te zien moet zijn geweest.",
  "Part13_010HengeloCGK": "Een iets smallere versie van een vijfdelig \u2018catalogusfront\u2019. De ongedeelde tussenvelden tellen hier slechts vijf pijpen, waar andere catalogusfronten van Proper er zes of meer hebben. De blinderingen zijn uiterst sober gehouden en bestaan aan onder- en bovenzijde van torens en tussenvelden uit gebogen zaagwerk schotten. Onder de verhoogde frontstokken van de tussenvelden panelen met diamantkoppen.\nDe vleugelstukken zijn uitgezaagde gesloten schotten met sober snijwerk en lopen in de huidige situatie (sinds 1980) door tot op de onderkas. Slechts het gedeelte boven de onderkas is origineel. Dit bestaat uit een grote flauw gebogen S-voluut, aan de bovenzijde met een lint in de drie bekende parallel lopende slagen opgebonden. Hieronder een C-voluut en erboven twee kleinere S-voluten. De consoles onder de torens zijn zoals gebruikelijk klokvormig en ongedecoreerd, behalve de tolvormige knop aan de onderzijde.",
  "Part13_011HengeloHervormd": "Orgelfront vrijwel identiek aan de fronten te Krimpen aan den IJssel en Zalk (beide 1891, deel 1886-1894, 217-219 en 247-249) en daarmee een variant van het Van Dam-type met middentoren met torenvelden, zoals voor het eerst toegepast in Tjerkwerd (1851, deel 1850-1858, 102-104). Ook hier heeft Proper, meer dan bij de oorspronkelijke versie van Van Dam in Tjerkwerd, in het front een duidelijke scheiding tussen hoofd- en bovenwerk willen aangeven. De middentoren en de hol gebogen torenvelden komen iets minder geprononceerd naar voren dan in Zalk en ook de consoles van acanthusbladeren zijn minder monumentaal. Ze worden enigszins gecompenseerd door de brede lijst die direct boven de consoles over de hele breedte van het front is aangebracht. Het blinderingssnijwerk is verder in hoofdlijnen gelijk aan dat te Zalk, behalve de ornamenten in de tussenvelden, waar gekozen is voor bladranken en C-voluten. Een opengewerkte S-rank boven de hoogste etages van de tussenvelden begeleidt de overgang naar de hogere middentoren.\nOp de torens een herhaling van de beelden van koning David met de harp en de twee bazuinblazende engelen van Vorchten en Zalk, wederom op hoge pi\u00ebdestallen. De vleugelstukken zijn kopie\u00ebn van die aan het orgel in de Gereformeerde Zuiderkerk te Sneek (1893, deel 1886-1894, 322-324).",
  "Part13_012Hien": "Een neogotisch front dat een interessante uitzondering vormt in het oeuvre van Van Druten tot dan toe. Het vertoont qua opbouw overeenkomst met bijvoorbeeld het front in Oud Zuilen (1894, deel 1886-1894, 361-362): een vijfdelige opbouw, met tussenvelden op verhoogde pijpstokken. Hoekige torens aan de buitenzijde, op consoles die worden ondersteund door kleine zuiltjes op de onderkas. De onderkas is gedecoreerd met een spitsboogfries in plaats van rechte panelen. De middentoren wordt ondersteund door twee zuiltjes. Wie via die zuiltjes het oog naar boven laat gaan, komt in een neogotische wereld terecht. Een vlak middenveld, relatief breed, met aan de bovenzijde een rondboog in een spitse boog. Ook in de hoekige zijvelden is een spitse boog te zien die met het veld naar voren toe meebeweegt richting een hoekige knop. Verder vleugelstukken in de vorm van pinakels met opmerkelijke vleugeltjes. Het orgel heeft een weelderig dak met eveneens pinakels op de torens, waar een lijst met bogen doorheen slingert. De blinderingen aan de pijpvoeten en de versiering van de verhoogde pijpstokken zijn vormgegeven in abstracte vormentaal op basis van cirkels, lijnen en zigzagpatronen. Het lijstwerk aan de bovenzijde van het instrument is op vergelijkbare wijze gedecoreerd.\n\nNiet gepubliceerde bron\nKerkenraadarchief Hien/Dodewaard.",
  "Part13_013Hoogkerk": "Het eerste orgel in het oeuvre van Proper in de stijl van de neorenaissance, die vanuit Duitsland en Frankrijk via orgelbouwers zoals Witte in Nederland was ge\u00efntroduceerd. Er zijn hier eigenlijk weinig elementen te noemen die typerend voor Proper zijn. Het vijfdelige front is betrekkelijk vlak, op de halfronde zijtorens na, alhoewel niet zo vlak als de vergelijkbare fronten van bijvoorbeeld Doornbos uit dezelfde periode. Zo steekt het brede middenveld enigszins voorwaarts uit, ondersteund door twee consoles. Ook de tussenstijlen zijn door dubbele profileringen geleed en de onderbouw is verlevendigd door rondbogige panelen en panelen van rechthoekig formaat met inspringende hoeken.\nVoor het overige ziet men de gebruikelijke elementen van dit type orgelfront. Aan de bovenzijde is het middenveld met een segmentboog afgesloten en bekroond door een entablement en een gebroken fronton, waarbij tussen beide frontondelen een vaasvormige knop op een pi\u00ebdestal is geplaatst. De etages van de tussenvelden eindigen aan de bovenzijde steeds in gehalveerde segmentbogen, waarboven horizontale regels lopen. De regels bovenaan zijn versierd met een lijst van tondi, op die tussen beide etages zijn de initialen van de schenkers Ties Mulder en Annechien Houwingh geschilderd. Als bekroning van de tussenvelden fungeren twee klokvormige opzetstukken met de datering Anno 1895.\nDe zijtorens worden gedragen door eenvoudige geprofileerde consoles. Zij hebben aan de pijpuiteinden halfrond gebogen blinderingen en als bekroningen achtzijdige koepels, geflankeerd door kleine obelisken, voor het eerst door Proper in Zwolle gebruikt (Doopsgezinde Kerk, 1907). Het labiumverloop tenslotte is in het middenveld flauw V-vormig en in de tussenvelden steeds van binnen naar buiten oplopend. Vleugelstukken ontbreken.",
  "Part13_014Jubbega": "Rechthoekige kas met forse bovenlijst die nog ergens aan een klassieke kroonlijst doet denken. In het bovenste deel drie vlakke frontvelden, afgesloten door simpel gelobde boogvormige lijsten. Het front kan met deuren worden gesloten.",
  "Part13_015Leeuwarden": "In 1888-1889 kwam in Leeuwarden de Noorderkerk tot stand, een brede achter een woonhuis verborgen zaalkerk in een sobere neorenaissance stijl, ontworpen door de architect W.C. de Groot. In 1895 kreeg de kerk een orgel; het front daarvan werd eveneens door De Groot ontworpen.\nHet front bestaat uit een driedelige middenpartij, geflankeerd door ongedeelde achterwaarts geholde tussenvelden en ronde zijtorens. De middenpartij herinnert aan een klassieke triomfboog. De boog die het middenveld afsluit, rust op de binnenste uiteinden van twee kroonlijsten waaronder weer door pilasters omraamde boven elkaar geplaatste pijpvelden zijn aangebracht. Deze vorm doet denken aan het wijd verbreide Venetiaanse drielichtsvenster, dat vooral populair werd door de architect Andrea Palladio en zijn navolgers. In Nederland werd het in de 19e eeuw veelvuldig toegepast. Opvallend is de rustica-achtige behandeling van de pilasters die de velden omgeven, een vorm die men ook terugvindt in de zijstijlen van de torens. De eigenlijke boog in de middenpartij wordt ook weer geflankeerd door pijpvelden, nu echter zonder rustica-pilasters. Opmerkelijk is dat de boogzwikken licht zijn gehold. Tegen de zijkanten van dit gedeelte bevinden zich S-voluten, terwijl aan de pijpuiteinden draperie\u00ebn zijn aangebracht. Het middendeel wordt afgesloten door een zwaar hoofdgestel met kroonlijst met modillons, waarboven een balustrade met daarop een lier, geflankeerd door S-voluten.\nHet geheel doet zeer on-Nederlands aan. De rustica pilasters zouden ontleend kunnen zijn aan de Franse renaissance, met name aan het werk van de architect Philibert de l'Orme, die zuilen met een dergelijke versiering sterk propageerde. Over diens werk was aan het eind van de 19e eeuw al het een en ander gepubliceerd, zodat De Groot daar kennis van heeft kunnen nemen.\nHet is te betreuren dat dit fraaie orgel uit zijn oorspronkelijke architectonische context is gehaald.",
  "Part13_016Midwolda": "Het front van dit in 1895 door Cornelis Aldegundis en Antonius van Oeckelen voor de Gereformeerde Kerk te Oenkerk gebouwde orgel past in een kleine reeks sterk verwante vijfledige frontontwerpen met geronde torens en gedeelde, schuin oplopende tussenvelden, waartoe verder onder meer de orgels in Diever (1882, deel 1878-1886, 205-207), Sleen (1896), Garsthuizen (1901) en Oldehove (1903) behoren. Het basisontwerp komt uit de koker van hun vader, Petrus van Oeckelen die het voor het eerst toepast in Tolbert (Hervormde Kerk, 1867, deel 1865-1872, 136-138). Hier is het front van een onderbouw voorzien. Vanaf 1871 (Oenkerk, Hervormde Kerk, deel 1865-1872, 350-351) wordt dit ontwerp ook meerdere malen uitgevoerd zonder onderbouw. Misschien vindt dit basisontwerp wel zijn oorsprong in het front van het orgel te Waalwijk (Hervormde Kerk, deel 1819-1840,125-127), in 1823 gebouwd door Petrus' vader, Cornelis van Oeckelen, in samenwerking met diens andere zonen, Johannes Matthias en Cornelis Jacob. Een andere mogelijke inspiratiebron zijn orgelfronten van het huis Lohman, bijvoorbeeld het door G.W. Lohman in 1855 voor de Doopsgezinde Kerk te Sappemeer gebouwde orgel (deel 1849-1858, 250-253; het vijfledige front werd overigens in 1866 door Van Oeckelen verbreed met tussenvelden en zijtorens.\nDe labia van de frontpijpen in de torens (in ieder toren staan zeven pijpen) zijn V-vormig geordend. De labia in de bovenste tussenvelden volgen de schuin opgaande lijn van de pijpstokken, die van de onderste tussenvelden vormen daarmee een tegenbeweging. Het snijwerk vertoont typerende Van Oeckelen-trekken met bebladerde voluten en rankwerk; het rankwerk dat de tussenvelden aan de bovenzijden afsluit is afhangend gedrapeerd. De kasbekroningen, twee sierpotten en een lier, behoren eveneens tot het standaardrepertoire van het huis Van Oeckelen.",
  "Part13_017Nieuwerkerk": "Een open front, typisch voor de Engelse orgelbouw in de 19e eeuw, met bij het lijstwerk enkele neoclassicistische elementen zoals sierknoppen aan de bovenzijde, voluten als consoles van de iets naar voren staande middenkas en tevens voluten aan de voet van de rondbogen van de zijvelden. Geheel in Victoriaanse stijl zijn de pijpen beschilderd, de pijpen van de zijvelden blauw, de pijpen van het middenveld lichtbruin. De beweging van de labia wordt fraai gevolgd door een goudkleurige reeks geschilderde banden erboven en eronder, die als sigarenbandjes om de pijpen zijn heen geschilderd. De overige motieven van het schilderwerk doen klassiek aan, maar doen tevens denken aan Art Nouveau.",
  "Part13_018Nieuwleusen": "De oorspronkelijke locatie van het Van Dam-orgel van Nieuwleusen was een kerk die in het ingebruiknemingsbericht in Het Orgel de \u2018Gereformeerde kerk aan de Overtoom te Nieuwer-Amstel\u2019 werd genoemd, en later bekend werd als de Gereformeerde Schinkelkerk te Amsterdam-Zuid. Architect van deze kerk (het gebouw bestaat nog en heeft sinds 1975 een seculiere functie) was Tjeerd Kuipers. Ongetwijfeld heeft hij in de vormgeving van het front een belangrijke rol gespeeld, zoals dat ook het geval was bij het Bakker & Timmenga-orgel in de Gereformeerde Kerk te Heeg (1890, deel 1886-1894, 162). Beide fronten, vertegenwoordigers van de laat-19e-eeuwse neorenaissance, zijn dan ook sterk aan elkaar verwant. Maar er zijn ook verschillen.\nBij het orgel van Nieuwleusen zijn alle frontgeledingen op \u00e9\u00e9n lijn geplaatst, afgezien van de iets verhoogde ligging van de tussenvelden. De hogere positie van het middenveld, die bij Heeg is toegepast, is hier dus verlaten. Wel springt het middenveld nog naar voren, wordt het ondersteund door consoles, en zorgt de vooruitgeschoven positie ervoor dat de smalle zijveldjes haaks op het middenveld staan. Een tweede verschil is de afsluiting van de tussenvelden. De flauwe boog van Heeg is bij dit front een halfronde boog geworden. Het derde verschil is de verzwakking van het renaissance-gewaad door de vlakke behandeling van de frontstijlen, waar het front van Heeg kolommen toont. Ook zijn de bekroningen minder gevarieerd en kleiner in aantal.\nDe gelobde rand die bij het front van Nieuwleusen de rondbogen van de tussenvelden siert, is bij het front van Heeg terug te vinden in middenveld en zijtorens. Bij het front van Nieuwleusen zijn op die plaatsen vrij klassieke gesneden blinderingen aangebracht. Het is boeiend om te zien hoe de architect dus een geslaagde vorm herhaalt, maar tevens een variant hiervan presenteert. Het is overigens niet onmogelijk dat bij de keuze voor genoemde klassieke blinderingen de bouwers van het orgel invloed hebben uitgeoefend.\nIn de oorspronkelijke situatie in Amsterdam vormde het boven de kansel opgestelde orgel een overtuigende eenheid met alle elementen van die aandachtswand. Het orgel sprong ten opzichte van de wand iets naar voren, de draagbalk werd ondersteund door vier grote consoles. Die consoles gingen, samen met de fraai gedetailleerde draagbalk, verloren toen het orgel in het kader van een rigoureuze modernisering van het kerkinterieur naar de andere zijde van de kerk werd verplaatst waar het op een galerij werd opgesteld. Ook de korte, met balusters opengewerkte balustrades aan weerskanten van de onderkas (die een mooi rijm vormden met de balusterhekjes onder de tussenvelden) gingen toen verloren.\nIn het kader van de overplaatsing naar de Rapha\u00eblpleinkerk in 1975 deed men in elk geval \u00e9\u00e9n ding goed: de bruine kleur van de kas herinnerde weer aan de oorspronkelijke situatie.\nBij de plaatsing in Nieuwleusen is echter weer voor een witte kleur gekozen. Ook zijn zijstukken aan het front bevestigd die geen enkele binding hebben met de historie van het orgel of met het werk van Tjeerd Kuipers.",
  "Part13_019Oosterwijtwerd": "Een variant van het front van Rottum (1889, deel 1886-1894, 136-137), nu vertaald in de stijl van de neorenaissance, die onder invloed van de Duitse en Franse orgelbouw aan het einde van de 19e eeuw in Nederland opgeld deed. Wederom een centraal vlak pijpenveld, vlakke gedeelde tussenvelden en twee halfronde zijtorens. Het middenveld wordt nu aan de bovenzijde met een segmentboog afgesloten en bekroond door een entablement met een gebroken fronton, waarbij tussen beide frontondelen een vaasvormige knop is geplaatst. De onderste etages van de tussenvelden eindigen aan de bovenzijde in getoogde blinderingen, de bovenste in ojiefbogen, voorzien van een uitgespaarde driepas en bekroond door een vlamvormige knop. Laatstgenoemde elementen zijn ontleend aan de neogotiek en hier dus niet geheel op hun plaats. Op de zijtorens achtzijdige koepels met eikelvormige knoppen. Decoratief snijwerk is verder beperkt gebleven tot randen van opengewerkte tondi bij wijze van bovenblinderingen in de zijtorens. Het labiumverloop is in het middenveld V-vormig en in de tussenvelden steeds van binnen naar buiten oplopend. Consoles onder de torens ontbreken.",
  "Part13_020Schiedam-Kethel": "In 1880 bouwde de firma Ypma een orgel voor de toenmalige St-Jacobuskerk te Kethel. In 1890 werd daar een nieuwe kerk gebouwd naar ontwerp van de architect A.C. Bleijs. Enige jaren later werd het orgel herplaatst in de nieuwe kerk door de firma Gradussen en opgesteld in twee kassen aan weerszijden van het zangkoor. In overeenstemming met de stijl van de kerk kregen de kassen een romaanse vormgeving.\nBeide kassen hebben op de hoek naar het midden van het zangkoor toe een ronde toren met koepelvormige bekroningen. Daarbij sluit, naar het kerkinterieur toe, een vlak front aan van \u00e9\u00e9n smal en \u00e9\u00e9n breed veld. Het eerste is tweedelig, het andere ongedeeld. Opmerkelijk is het asymmetrische fronton boven elk der brede velden, waarvan de bovenlijst doorloopt in het smalle veld, zodat ook daar een asymmetrisch fronton ontstaat.\nDe opbouw van een gedeeld orgel met hoektorens in het midden kwam in deze tijd regelmatig voor, echter niet bij de firma Gradussen. Het geeft aanleiding tot het vermoeden dat de architect van de kerk A.C. Bleijs bij het ontwerpen van dit orgelfront was betrokken.\nDe detaillering is in hoofdzaak aan het romaans ontleend, al komen ook gotiserende en klassieke elementen voor. De beide frontons zijn voorzien van een rozet, met een vierpas bij het brede veld en een driepas bij het smalle. Boven de pijpen in het brede veld is een fries met driepasbogen aangebracht. In het smalle veld is de bovenste etage aan de pijpuiteinden voorzien van een boogfries als blindering; aan de pijpvoeten ontbreekt een dergelijke decoratie. In het benedenveld is een gelobde rondboog op dubbele pilasters aangebracht. Aan de pijpvoeten hier bevindt zich een tootlijst. Vergelijkbare blinderingen bevinden zich aan de pijpvoeten in de hoektorens. Op de tapse consoles die deze torens ondersteunen, ziet men vlak bladwerk. Deze consoles rusten elk op een zuil met een kapiteel dat een wel zeer eigenzinnige versie van een ionisch kapiteel te zien geeft. Als bovenblindering dient een boogfries. De torens worden, zoals reeds aangeduid, bekroond door koepels. Eerst is een opengewerkt fries aangebracht met ruiten waarin een vierpas is uitgespaard. De eigenlijke koepel is voorzien van een kantelenrand en een geschubde afdekking. Dit laatste doet sterk denken aan het romaans van de Poitou in Frankrijk dat ook als inspiratiebron had gediend voor de architect Paul Abadie bij de Sacr\u00e9-Coeur in Parijs. Het lijkt aannemelijk dat alleen een architect hiervan op de hoogte kon zijn. Als wij dan verder nog bedenken dat bij de door Bleijs met zekerheid ontworpen fronten in Hoorn, H.H. Cyriacus en Franciscus (1883, deel 1878-1886, 256-256) en Amsterdam, St-Nicolaas (1889, deel 1886-1894, 203-208) de torens ook van koepels zijn voorzien, dan wint het vermoeden aan waarschijnlijkheid dat Bleijs ook dit front heeft ontworpen.\nDe zijwanden zijn onversierd, op een niervormige decoratie met Franse lelie op de overgang van bovenkas naar onderkas na. Deze vertoont opvallende overeenkomsten met de benedenblinderingen in het middengedeelte van het reeds genoemde orgel in Hoorn, wat onze toeschrijving aan Bleijs nog versterkt. Hieronder is een tandlijst aangebracht, die zich in de beide fronten voortzet.\n\nNiet gepubliceerde bron\nWim Loos, Inleiding tot het werk van de orgelmakers Ypma. Z.p [Utrecht], 1990, 110-111.",
  "Part13_021Slochteren": "Bij de onderhandelingen over de bouw van een nieuw orgel voor de Lutherse Kerk te Groningen in 1895 verwees Van Oeckelen naar het orgel in Slochteren, waarvan een foto (!) beschikbaar was. Dit maakt het niet aannemelijk dat de Van Oeckelens het front te Slochteren niet zelf vervaardigd hebben, zoals wel wordt verondersteld. Een andere hypothese, dat in Slochteren gebruik gemaakt werd van een 18e-eeuws front, kan hierdoor, en door het toegepaste hout, eveneens worden weerlegd. Feit is wel dat het front niet overal goed aansluit bij de rest van de orgelkas. Dat is echter verklaarbaar uit de gewoonte van de Van Oeckelens het orgel in de werkplaats zonder front op te bouwen. De opdrachtgever kon vervolgens kiezen uit verschillende frontontwerpen. Waarschijnlijk is voor het Slochterse orgel een apart frontontwerp getekend, qua volume aanzienlijk royaler dan orgelbouwtechnisch noodzakelijk. De bouw van het front vereiste vermoedelijk vervolgens enige ad-hoc-aanpassingen van het verder al gereedstaande orgel.\nHet front te Slochteren, en in het kielzog daarvan ook dat van de Lutherse Kerk te Groningen (1896), toont qua vormgeving diverse nieuwe elementen die met name nog nauwer aansluiten bij 18e-eeuwse voorbeelden dan voorheen. Het front te Slochteren is negenledig en suggereert een orgel met hoofdwerk, bovenwerk en vrij pedaal. Echter, achter dit front staat een eenmanuaals orgel met aangehangen pedaal.\nDe afwisseling van geronde en spitse torens, waarvoor mogelijk orgelfronten van A.A. Hinsz een inspiratiebron waren, is niet ongewoon in het oeuvre van Petrus van Oeckelen en zijn zonen, zie bijvoorbeeld de orgels in Breede (1849, deel 1840-1849, 366-368); Saaxumhuizen (1851) en Usquert (1852, deel 1850-1858 99-101 en 151-152); Houten (1878, deel 1872-1878, 371-373); Wirdum (1879, deel 1878-1886, 107-108) en Breda (Lutherse Kerk, 1889, deel 1886-1894, 119-121). Maar het meest beeldbepalende verschil is de horizontale scheidingslijst tussen het onderfront en het bovenfront. Dat element vindt zonder twijfel zijn oorsprong in het frontontwerp dat zij hebben gerealiseerd in de Remonstrantse Kerk te Groningen (1885; front in 1967 gesloopt), de Hervormde Kerk te Olst (1888) en de Lutherse Kerk te Delft (1889, deel 1886-1894 99-101 en 122-124).\nDie visuele scheiding van hoofd- en bovenwerkfront is bij het orgel te Slochteren minder uitgesproken. Het brede fries tussen onder- en bovenfront van het 'trio' Groningen-Olst-Delft is hier vervallen. De scheidingslijst volgt het gewelfde vijfledige grondplan van het onderfront, en door de gedeelde, geronde middentoren en de beide, eveneens gedeelde, spitstorens is een duidelijke aansluiting tussen onder- en bovenfront verkregen, hetgeen het historiserende karakter van dit ontwerp nog verder accentueert. Typisch voor het huis Van Oeckelen zijn daarentegen de vlakke pijpvelden met ieder twee pijpen, die de zijtorens met de middenpartij van het front verbinden.\nOok de ornamentiek is eigentijds. De bekroningen behoren tot het standaardrepertoire van de gebroeders Van Oeckelen en ook het blinderingssnijwerk is typerend voor deze orgelmakers, zij het dat dit in Slochteren minder verfijnd is dan gebruikelijk. De uitvoering van de vleugelstukken (aan het bovenfront en aan de zijtorens) is nog grover. Bovendien zijn ze bevestigd op dichte panelen, iets dat verder uitsluitend in het werk van hun vader Petrus van Oeckelen valt aan te treffen, onder meer bij het 'duo' Saaxumhuizen-Usquert en bij verschillende orgels uit de periode 1862-1873.",
  "Part13_022Veenwouden": "Dit front is terug te voeren op het front van Wouterswoude (1894). Het is uitgevoerd met vlakke tussenvelden en zonder ornamentiek bij de pijpvoeten.\nDe symmetrisch uitgevoerde blinderingen bestaan uit voluten en plantaardige motieven, waarbij uit kleine voluten halverwege een tweede voluutkrul voortkomt. Dit is het geval bij de blinderingen in de torens en bij de opzetstukken op de zijtorens. Opvallend is bovendien dat de ruimte binnen een voluut wordt opgevuld met een bloem, waarvan takjes en/of bloemblaadjes aan de rand van de voluutband zijn verbonden.\nAardig is het wat springerige karakter van de blinderingen bij de bovenste velden, wat zich in het kleine ornament rond de afsluitende krul voortzet. In de opzetstukken kleine details die herinneren vaag aan het schuimwerk dat kenmerkend was voor het rococo.\nDe bekronende lier op de middentoren steekt parmantig uit boven het vrij laag gehouden opzetstuk en wordt ondersteund door het ruggelings gekoppeld uiteinde van twee grote voluten. De opzetstukken op de zijtorens eindigen in een hartvormig bovenstuk, waarbinnen een forse bloem is geplaatst.\nDe vleugels zijn van het type dat zich naar onderen toe steeds verbreedt en dan uiteindelijk op de bovenlijst van de balustrade komt te rusten. Bovenaan ontspringend met een S-voluut en steeds breder wordend met grotere C-voluten, bevatten de vleugels verder alleen bladranken. De culs-de-lampe bestaan uit omgekruld blad.\nBijzonder zijn de gietijzeren kolommen onder het orgel, van onder tot boven omwonden met een bladrank met bloemen.",
  "Part13_023Veghel": "Een vroeg ontwerp van architect Pierre Cuypers dat in eigen beheer werd gerealiseerd. De orgelkas lijkt ontworpen te zijn om vooral geen ruimte in te nemen. De toren van de kerk is relatief smal en dus is het orgel hoog tegen de zijwanden opgebouwd om het zicht op de vensters niet te ontnemen. De kassen hebben weinig, maar relatief uitbundige versieringen aan de pijpuiteinden, met bladranken en krullen, die het orgel enige grandeur geven. De lijst bovenop het orgel is een zelfstandig schilddak, dat als een kanteellijst in hoogte verspringt en neogotische venstertjes heeft. Bijzonder is de ruimtelijke werking die door het ontwerp als geheel gesuggereerd wordt. Beide kassen zijn aan de lange zijden in twee verdiepingen verdeeld en vertikaal in drie\u00ebn gedeeld. Naarmate de velden dichter bij de kerk liggen, komt de horizontale scheiding hoger te liggen. Het suggereert een opwaartse drang; deze suggestie wordt versterkt doordat men als kijker van onderen tegen het licht in kijkt. Dit effect wordt geaccentueerd doordat de labiumlijnen aan de korte zijden van het orgel naar het midden toe oplopen.",
  "Part13_024Zeeland": "Het front van dit orgel is een variant van het front in Schijndel uit 1852 van Frans Smits I (deel 1850-1858, 139-142). Vooral de schuine bovenlijsten die de middentoren bijna inpakken en de deling van de middentoren maken dit duidelijk, zij het dat in Zeeland het benedendeel van de toren is veranderd in een beeldnis. Het geheel is echter smaller dan het prototype en ook wat stijver, met name doordat de schuin geplaatste binnenvelden van Schijndel hier vlak zijn geworden. Dit wordt gedeeltelijk gecompenseerd door de schuine onderlijsten van de onderste tussenvelden.\nEr is wel een zeer wezenlijk verschil. In Schijndel wordt de middentoren met binnenvelden geflankeerd door respectievelijk forse vlakke velden en vrij lage hoektorens. In Zeeland is deze volgorde omgedraaid; de torens zijn binnenwaarts opgerekt en vormen nu een belangrijker element in de compositie dan in Schijndel. De naar de zijkant verbannen velden zijn voor de totaalindruk minder van belang.\nDe decoratie in Schijndel draagt het kenmerk van de fantasierijke vroege neogotiek; in Zeeland is de vormgeving in hoofdzaak ontleend aan de klassieke geometrische gotiek.\nBenedenblinderingen ontbreken, zoals meestal bij de Smitsen. Aan de pijpuiteinden in de velden zijn tootbogen aangebracht. De torens hebben daar wimbergen met in hun zwikken eenvoudig traceerwerk. De torens worden bekroond door spitsen met hogels, en geflankeerd door pinakels, bekroond door een kruisbloem. Onder de pijpen zijn vierpasjes aangebracht. Fraai zijn de opengewerkte stervormen op de overgang van boven- naar onderkas. Opmerkelijk zijn de tudorbogen in de borstwering van het zangkoor, een laatgotisch element, terwijl de verdere vormgeving toch weer geometrisch is.\nHet is bijzonder hoe Frans Smits II doorwerkt op een frontontwerp van zijn vader. Dat deed hij tot dusverre alleen in zijn orgel in Mill uit 1884 (deel 1878-1886, 309-312).",
  "Part13_025Heumen": "Een orgel met een front in neoclassicistisch geori\u00ebnteerde rondboogstijl. Deze stijl is typerend voor de toenmalige Frans-Belgische orgelbouw, alhoewel ook Nederlandse bouwers er gebruik van hebben gemaakt. De meest opvallende onder hen is de fa Pereboom & Leijser te Maastricht. Zij maakte herhaalde malen gebruik van dit fronttype dat klaarblijkelijk in allerlei verschillende stijlen geleverd kon worden: neoromaans, rondboogstijl, neogotisch, neorenaissance en combinaties daarvan. Vergelijk bijvoorbeeld de orgels te Gingelom [B] (St-Petrus, 1867), Viversel [B] (St-Quirinius, 1871), Margraten (H. Margarita, 1879, deel 1878-1886, 84-85), Geesteren (Gereformeerde Kerk, 1893, deel 1886-1894, 298-299), Stembert [B] (St-Nicolas, 1895).\nIn Heumen is sprake van een vijfdelig vlak front met een rondbogig middenveld, kleinere rondbogige zijvelden en rechtgesloten tussenvelden. De rondbogen worden gedragen door eenvoudige pilasters met vlakke getrapte kapitelen en zijn voorzien van voluutvormige sluitstenen. Boven de rondbogen klassieke entablementen. Het entablement boven het middenveld is voorzien van voluutvormige consoles en draagt een gebogen fronton, gevuld met waaiervormig gebogen bladeren. De entablementen boven de zijvelden worden bekroond door pi\u00ebdestallen met geprofileerde knoppen, geflankeerd door zijschotten met liggende S-voluten. Boven de tussenvelden zijn rechthoekige panelen aangebracht, waarop gesneden rozetten. Hierboven wordt de overgang tussen de lage tussenvelden en het hoge middenveld versoepeld door twee uitgezaagde S-voluten met gebladerte. In de onderkas eenvoudige rechthoekige panelen.",
  "Part13_026SiegerswoudeDeWilp": "Een neogotisch front van een vrij gebruikelijk model. Het bestaat uit drie vlakke velden met wimbergen, waartussen twee smallere velden zijn aangebracht. De stijlen zijn getransformeerd tot een soort pilasters. Het middenveld heeft verhoogde frontstokken en kantelen als benedenblindering. De bekronende wimberg, waarachter de pijpen gedeeltelijk doorlopen, is voorzien van een rozet met vierpas. De zijvelden hebben in hun wimbergen een rozet met driepas. De drie brede velden hebben toten als bovenblindering. Het geheel wordt bekroond door pinakels en kantelen. De decoratie is over het algemeen wat aan de grove kant.",
  "Part13_027Slijk-Ewijk": "Een front met een standaard vijfdelige opbouw. Het orgel is goed te vergelijken met dat in de Hervormde Kerk in Oud Zuilen (1894, deel 1886-1894, 361-362): hoekige zijtorens, ronde hoge middentoren en tussenvelden op verhoogde pijpvoeten. In Slijk-Ewijk is het front echter traditioneler. De decoraties zijn wat minder geabstraheerd, met rankwerk op basis van bloemen, bladeren en voluten; ze accentueren de eenheid van het ontwerp. De plaatsen van waar decoratie is toegevoegd is identiek aan Van Drutens andere orgels: consoles, vleugelstukken, blinderingen boven en onder, bloemen op de verhoogde pijstokken, bekroningen van torens en versieringen op de bovenrand van de tussenvelden. De labia van die tussenvelden lopen overigens precies de andere kant uit dan bij de voorgaande orgels van de bouwer, in spiegeling met de bovenkant van de velden zelf. Het zijn kleine nuances die bijdragen aan de sierlijkheid van het instrument.\n\nNiet gepubliceerde bron\nInformatie verstrekt door Hans Kriek.",
  "Part13_028Afferden": "Een voor de firma Gradussen typische kas. Langwerpig, met het pijpwerk op de korte kant van het front en aan de lange zijde driedelig traceerwerk. Het orgel stond elders in de kerk met de linkerzijde tegen een wand, hetgeen verklaart waarom aan de korte zijde de toren rechts zit en het pijpveld links.\nDe huidige schuine opstelling oogt allerminst elegant en de verhoudingen komen niet meer tot hun recht.\nHet orgel is gedecoreerd op neogotische wijze met reeds genoemd traceerwerk, een doorlopende lijst van vierpassen, een tootboog in beide pijpvelden en een spitsboogfries als lijst. Aan de bovenrand van het orgel is een lijst te zien met toten met pinkakels op de hoeken, bij de hoektoren met hogels op de hoekranden. Een kruisbloem bekroont het ontwerp.\n\nOrgelnummer 22",
  "Part13_029ApeldoornGroteKerk": "Begin jaren negentig van de 19e eeuw maakt de Rotterdamse architect J. Verheul Dzn. (1860-1948) een ontwerp voor de aan de Apeldoornse Loolaan te bouwen Grote Kerk. Dit in neorenaissancestijl ontworpen kerkgebouw vervangt de vorige kerk die door brand werd verwoest. Het Bouwkundig Tijdschrift publiceerde in 1891 een afbeelding waarop ook het interieur, inclusief orgelfront en preekstoel, was ingetekend.\nAl in hetzelfde jaar vindt overleg plaats met de voor de bouw van een nieuw orgel beoogde orgelmaker, Johann Frederik Witte uit Utrecht. Witte zal met het ontworpen front niet uit de voeten hebben gekund: te breed, te weinig plaats voor de grotere pijpen. Uit het overleg tussen orgelmaker en architect resulteert een nieuw, rijziger ontwerp waarin de Prestant 16' een plaats in het front kan krijgen.\nDe indeling is eenvoudig: drie torens, waarvan de buitenste overhoeks zijn geplaatst. Tussen de torens vlakke velden. Bovenop het onderste veld is een verticaal gedeeld veldje geplaatst. De fronttorens rusten op deels afgeschuinde zuilen, die op hun beurt weer op de balustrade rusten. Het labiumverloop in de torens is horizontaal, dat in de velden V-vormig.\nWitte had voor orgels van dit kaliber doorgaans een vlakkere frontuitvoering in gedachten, zoals een vergelijking van het Apeldoornse concept met de 16-voets fronten in de Buurkerk van Utrecht (1883, deel 1878-1886, 276-279) en de Koepelkerk in Amsterdam (1887, deel 1886-1894, 44-46) laat zien.\nVan de beide door Witte ingebrachte varianten bleven afbeeldingen in potlood bewaard. E\u00e9n tekening is duidelijk de basis geweest voor het Apeldoornse front. In de tweede tekening zijn diverse elementen van het orgel in de Grote Kerk in Den Haag verwerkt: veel vlakke velden, torens die steunen op tot de vloer doorlopende zuilen, de hoog gelegen vlakke velden zijn gedeeld, een fronton bekroont de middenpartij.\nVerheul maakt ook een voorstel voor de ornamentiek. Dit werkt hij uit op een eveneens in het Witte-archief bewaarde blauwdruk. Veel elementen herinneren aan de renaissance: de veelheid van lijstwerk, de rondbogen met de sluitsteen in top, de balusters in de balustrade.\nOpmerkelijk is nog de overeenkomst tussen de op de muren naast het orgel gestucte rondbogen en de rondbogen in het orgelfront. Een en ander onderstreept nog eens de betrokkenheid van de architect bij het ontwerp van het orgel.\nDe door een koepel bekroonde middentoren volgt niet het door architect Verheul gemaakte ontwerp. De daaronder gelegen lijsten wel. Onder een gefacetteerde lijst bevinden zich onder meer een lijst met door het blote oog nauwelijks zichtbare motiefjes en een eierlijst. Daaronder een fries met ruitvormige motieven, uitgespaard in rechthoeken. De daaronder gelegen, overigens weinig renaissancistische totenlijst fungeert als blinderingsnijwerk. De bekroning van de zijtorens volgt hetzelfde stramien. Alleen die op de zijtorens is niet gesloten, maar opengewerkt. De lijsten onder de torens zijn gedecoreerd met diamantkoppen. Op de lijsten die de torens onderling verbinden \u00e9\u00e9n diamantkop.\nOp de kroonlijst boven de gekoppelde veldjes liggende S-voluten die een kroon dragen (de hofbank staat tegenover het orgel). Onder de kroonlijst een fries met rozetten en een lijst met rechthoekige uitsparingen. De dubbele door een fraai bewerkte zuil gescheiden gekoppelde velden worden afgesloten met een console waarop een lier. Onder de console bladwerk.\nMet het oog op te realiseren bezuinigingen in de uitvoering stelt Witte voor op het ornamentele schema enigszins te bezuinigen. De boogvullingen van de velden worden niet aangebracht. Ook worden, tot misnoegen van Verheul, de koepelvormige bekroningen op de torens vereenvoudigd. De ornamenten voor de pijpvoeten, in die tijd toch al minder gebruikelijk, worden niet geplaatst. Men zou deze, zo schrijft Witte, later alsnog kunnen aanbrengen. Het zou er niet meer van komen.",
  "Part13_030Asch": "Een der eerste orgelfronten uit de door Maarschalkerweerd voor protestantse kerken gemaakte reeks. Bij de bespreking van het orgelfront in Ursem (1894, deel 1886-1894, 373-374) werd reeds gewezen op de Musterprospekte van August Laukhuff uit Weikersheim als mogelijke inspiratiebron voor dit fronttype. Het fronttype-Ursem vertoont namelijk enige gelijkenis met nr. 12 van de in 1892 door Laukhuff uitgegeven eerste serie van 25 stuks (aangeduid als \u2018Fr\u00fch-Renaissance\u2019). Dominerend in dit ontwerp zijn de drie brede velden. Tussen middenveld en zijvelden zijn horizontaal gedeelde vlakke velden gesitueerd.\nDe verschillen tussen het ontwerp van Laukhuff en het Maarschalkerweerd-front zijn  weliswaar evident (labiumverloop, kortere pijpen, hogere velden, wijze vormgeving tussenvelden, vormgeving en decoratie frontons), maar de door Maarschalkerweerd toegepaste fronten zijn ook niet identiek. Zo valt bij vergelijking van de fronten in Asch en Ursem op dat de velden in Ursem breder zijn, het labiumverloop in de tussenvelden is verschillend, geen diamantkoppen in Asch, verschillende behandeling van de frontons, de in Ursem aanwezige toten zijn in Asch weggelaten.\nAls opvallende elementen in het front van Asch kunnen nog genoemd worden de frontons op de vijf pijpen tellende velden. Alle frontons zijn doorbroken. Onder de frontons ronde bogen die de pijpvelden afsluiten. De gedeelde tussenveldjes worden met een horizontale lijst afgesloten, waaronder weer eenvoudig snijwerk.\nDe voeten van de frontpijpen staan op dezelfde hoogte. De frontlijst verspringt echter, wat een plastische uitwerking geeft.\nOnder elk veld een ruitvormig, motief. Onder het middenveld een plaquette waarop de naam van de schenker, de familie Van Steenis, is aangebracht. Bij de pijpvoeten in de grote velden is geen blinderingssnijwerk aangebracht, bij die van de smallere, inspringende veldjes wel.",
  "Part13_031Assen": "De orgelmakers Van Dam leverden aan de kerk van Assen het derde exemplaar van een weinig toegepast ontwerp. De eerste toepassing betrof het orgel van Spijk (1884, deel 1878-1886, 321), de tweede het orgel van de Gasthuiskerk te Zierikzee (1887, thans in Hoogerheide, deel 1886-1894, 47).\nHet grote verschil in uitwerking van deze beide fronten heeft twee oorzaken. In Spijk was zo weinig hoogte aanwezig dat men van de vrijwel altijd aanwezige onderbouw van het front moest afzien. Bij hoge uitzondering rust het front hier direct op de draagbalk van de galerij. In Zierikzee is gekozen voor een onderkas die hoger is dan normaal gebruikelijk. Dat geeft het front dan ook een rijzig uiterlijk. Als tweede oorzaak van het verschil in uitwerking moet gewezen worden op de frontverhoudingen. In Spijk staat C van de Prestant 8' in de middentoren, in Zierikzee is dat G van de Prestant 16'.\nIn Assen heeft de onderbouw van het front een \u2018normale\u2019 situatie. Het hoofdgestel van de galerij verspringt iets naar voren in het midden, corresponderend met de iets geprononceerde middenpartij van het front. De gesloten onderkas is net zo hoog als de balustrades. Op dit punt verschilt het front dus van de beide voorgangers. De compositie van het front is echter gelijk aan de beide eerder gemaakte toepassingen. Toch zit er nog een vreemd kantje aan. In Spijk en Zierikzee/Hoogerheide lijkt het dat aan de latere inbouw van een vrij pedaal is gedacht. De breedte van het front van Assen en de relatie met de fronten van het type-Mantgum, waarbij doorgaans ook van een vrij pedaal sprake is, doet zoiets ook voor Assen vermoeden. Maar het riante vrije pedaal van Assen werd niet dwars tegen de zijwand van de kas geplaatst, zoals te doen gebruikelijk, maar kreeg een plaats achter de eigenlijke kas van HW en BW.\nEr kan tenslotte nog een boeiend aspect van dit frontontwerp worden genoemd. Na alle mogelijke varianten die vanaf 1851 aanwijsbaar zijn, toen de eerste aanzet voor een front werd gegeven, waarbij naast de middentorenpartij smalle veldjes onder \u00e9\u00e9n gecombineerde kap werden geplaatst, keert dit ontwerp in feite terug tot de indeling van dat bewuste front, het orgel van Tjerkwerd (1851, deel 1850-1858, 102). Smaller, door minder pijpen in torens en velden, met weliswaar een gedeelde middentoren en een rechte scheiding tussen de grote velden, staat het front van Assen wel heel dicht bij deze verre verwant! Ook de holle uitvoering van de smalle veldjes naast de middentoren, zo kenmerkend voor de Van Dam-fronten van de jaren 90, is in de vroege periode van de jaren 50 aanwezig, toen de eerste variaties op dit thema plaatsvonden.\nDe blinderingen van het Asser front zijn uitbundig gesneden, soms, zoals boven in de middentoren, bijna rococo-achtig. Voluten en plantaardige motieven zijn ook hier weer de themata. Bovenin de drie torens is in het midden een soort leliefiguur aangebracht die over het lijstwerk heen kruipt.\nDe opzetstukken op de zijtorens bezitten een ingezwenkt schild waarop een bloem. Het opzetstuk op de middentoren bevat de symbolen van Geloof, Hoop en Liefde.\nDe vleugelstukken zijn beduidend soberder dan die van de genoemde verwante orgels. De compositie, met voluten, ruitwerk en een cirkelvormig element waarin een bloem, is op deze wijze in de jaren 90 veel toegepast.",
  "Part13_032Assendelft": "",
  "Part13_033Berkenwoude": "De orgelmakers Van Dam voorzagen dit orgel van een front waarvan het ontwerp in 1881 in hun werk werd ge\u00efntroduceerd (Raamsdonk, 1881, deel 1878-1886, 179).\nBinnen het gelijkblijvend kader van het ontwerp werd de uitvoering van het ornament in het verloop van de jaren gevarieerd. Opvallend bij dit front is de plaats waar de voluten zich duidelijk manifesteren: in de middentoren bij de pijpvoeten, in de zijtorens juist bij de boveneinden. De andere blinderingen zijn in hoofdzaak uit plantaardige motieven opgebouwd, bij de boveneinden in de middentoren heeft de beeldhouwer een bijna rococoachtig effect bereikt.\nBij de pijpvoeten in de tussenvelden is eikenloof toegepast, wat op deze plaats wel vaker voorkomt. Bij de boogvormige afsluiting van deze velden is een opengewerkte gelobde versiering aangebracht, bijna als gekoppelde lusjes. Iets dergelijks, maar dan voor alle blinderingen, is te zien bij de Bakker & Timmenga-orgels van Assendelft (1896) en \u2019s-Gravenzande (1899).\nOp het paneel onder de velden zijn diamantkoppen te zien, op de bovenlijst van de velden traditiegetrouw de liggende voluut met ruitwerk.\nDe opzetstukken op de zijtorens lijken uit een Franse lelie te ontstaan. Ze zijn transparant, in tegenstelling tot het opzetstuk op de middentoren, dat een ingezwenkt schild laat zien met een druiventros op het veld.\nDe vleugelstukken zijn wat hoofdontwerp betreft gelijk aan andere voorbeelden uit deze bouwperiode bij Van Dam.\nDe kleuren waren oorspronkelijk donker, op een wit hoofdgestel.",
  "Part13_034Bodegraven-DeMeije": "Qua vorm het meest voorkomende orgel van zijn tijd: een driedelig blokvormig kasmodel. Het lijstwerk is rijk uitgevoerd en met spreukbanden versierd. Het orgel vormt een mooi geheel met de balustrade links en rechts ervan, en komt daaruit iets verhoogd naar voren. De onderkas heeft kleine pilasterzuilen waardoor het lijstwerk van de bovenkas visueel ondersteund wordt. De tootbogen ter blindering van de pijpuiteinden zijn rijk bewerkt en laat herhaaldelijk een halve gotische vierpas zien. De bovenzijde van het orgel is standaard neogotisch: een wimberg met schouders in het midden met op de schouders een stukje boogfries, dat iets lager boven de zijvelden doorloopt. Daarboven tootbogen, pinakels en een kruisbloem in de top. Hoe standaard dit alles ook is, het ontwerp is hier geslaagd uitgevoerd.",
  "Part13_035Chaam": "Een binnen het oeuvre van Van Druten verrassend front. Het is gemaakt naar voorbeeld van een van de Musterprospekte van de firma Laukhuff. Dat men in Chaam een rococokas heeft gekozen, is te begrijpen; het orgel uit 1896 verving een instrument uit 1815, waarbij ook delen uit het oude orgel werden opgenomen in het nieuwe ontwerp. Jammer is, dat de onderkas uit nogal elementair timmerwerk bestaat. Hoewel een rechtstreekse kopie, is het front toch een mooi voorbeeld van de zwevende rococo, mede door het scherpe contrast tussen het wit en de kleur van goud. Het lijstwerk heeft iets lichts. Dit geldt zowel voor de zuiltjes met hun goudkleurige consoles en Corinthische kapitelen als voor de beweeglijke bovenlijst, die boven de tussenvelden wordt onderbroken en is bekroond met zwierige versieringen. Waar geen zuiltjes zitten, zien we gecanneleerde lijstdelen, met consoles boven en onder. Tot slot: zelfs het engeltje en de sierpotten op de verhoogde middentoren ontbreken niet; precies zoals in de catalogus.",
  "Part13_036Dodewaard": "Een orgel zoals Van Druten dat voor 1896 al sinds enkele jaren maakte. We zien sterk gelijkende instrumenten in de hervormde kerken van Diepenheim (1892), Schoonrewoerd (1893) en Oud Zuilen (1894, deel 1886-1894 respectievelijk 260-261, 320-321 en 361-362). Het orgel van Dodewaard is het lelijke eendje van de familie. De kerk waarin het staat is lager dan voor het orgel gewenst, en dus heeft Van Druten de middentoren verlaagd, waardoor het front gedrongen oogt. Het orgel kent een standaard vijfdelige opbouw, met decoraties die enigszins abstract aandoen, bijna alsof het ijzerwerk betreft. Decoratiewerk bij de blinderingen boven en onder de pijpen. Voorts ter bekroning van het instrument op de drie torens abstract samengestelde motieven en om de overgang te markeren van de middentoren naar de lagere delen enkele liggende voluutvormen; liggend in plaats van staand vanwege het gebrek aan hoogte. De stijl is consequent doorgevoerd: ook de vleugelstukken zijn in bijpassende stijl geleverd en hoe weinig aantrekkelijk ook, ze springen minder uit de toon dan het rijke sierwerk bij enkele andere orgels van deze bouwer.\n\nNiet gepubliceerde bron\nKerkenraadsarchief Hien / Dodewaard, geschreven kerkhistorie (met dank aan president kerkvoogd De Ruyter).\n\nOrgelnummer 348",
  "Part13_037Giekerk": "Een orgelfront dat tot de reeks Bakker & Timmenga-fronten behoort die als Adema-navolging kan worden gezien, hier in de versie met hol gewelfde tussenvelden.\nBij dit exemplaar is de ornamentiek tamelijk uitbundig en verfijnd uitgevoerd. Bij de pijpvoeten zijn blinderingen geplaatst, die, zoals steeds bij deze orgelmakers, laag zijn gehouden. Alle blinderingen van het front bestaan uit composities van voluten, bladranken en bloemen. Tegenover de verfijning van de blinderingen staan de culs-de-lampe die uit krachtige vormen, in hoofdzaak bladmotieven, bestaan.\nDe opzetstukken op de zijtorens laten C-voluten zien die met bladranken en bloemen zijn aangevuld. De meer gecompliceerde compositie van het opzetstuk van de middentoren bestaat in feite uit dezelfde elementen, waarbij naast de twee grote C-voluten in het midden nog twee kleinere, in spiegelbeeld gekoppelde C-voluten te zien zijn, die als pi\u00ebdestal voor de bekronende lier fungeren.\nBij de vleugelstukken bestaat het hoofdthema uit een langgerekte S-voluut, die omspeeld wordt door bladranken, een wijnstok met druiventros, en aan beide zijden een speels vogeltje.",
  "Part13_038Grevenbicht": "Een sober front, blokvormig met drie velden, zoals talloze fronten uit deze periode, en gebaseerd op een van de Musterprospekte van Laukhuff. De gelijkenis met het orgel in Huize Nazareth te Gemert (1893, deel 1886-1894, 300-301) valt op, waarbij het middenveld op eenzelfde manier steunt op de zijvelden. De zijvelden worden ondersteunt door halfzuilen, hier in contrast met de bogen geschilderd. De decoratie is anders dan in Gemert. De neogotische wimberg heeft in Grevenbicht plaatsgemaakt voor een neoclassicistisch fronton. Daarin staat niet een obelisk of iets dergelijks neoclassicistisch, maar, opmerkelijk genoeg, een gotische driepas. Ter bekroning van de kas zijn op de zijvelden toten aangebracht. Uit de vleugelstukken spreekt dan weer neoclassicisme: boven zien we twee voluten, onder een wat ongedefinieerd deel dat uitsteekt met boven een potje en onder een knop. Neoclassicisme wordt hier dus gecombineerd met neogotiek.",
  "Part13_039Groningen": "Een opmerkelijk historiserend, negenledig orgelfront. Bij oppervlakkige beschouwing meent men met een 18e-eeuws orgel van doen te hebben, een indruk die nog wordt versterkt door de spaarzame lichtinval in de kerkzaal. Dit beeld ontstaat in eerste instantie door de afwisseling van geronde en spitse torens, alsmede door de heldere frontindeling die een werkenopbouw met hoofdwerk, bovenwerk en pedaaltorens suggereert. Die suggestie is wat betreft de hoofdwerk-bovenwerk opstelling re\u00ebel, het Ped is echter achter het hoofdwerk geplaatst. In de zijtorens staan de grootste pijpen van de Prestant 8' HW, en dat is bepalend voor de zeker niet 18e-eeuwse verhoudingen van het front. Het snijwerk en de bekronende ornamenten (een lier op de middentoren, siervazen op de spitse torens en knapen op de zijtorens) verraden bovendien onmiskenbaar de makers en de bouwperiode.\nAfgezien van het snijwerk is het front zeer sterk verwant aan dat van het in 1895 door de Van Oeckelens voor de Hervormde Kerk te Slochteren gebouwde orgel. Dat is zeker geen toeval. Van Oeckelen verwijst bij de voorbesprekingen over het nieuwe orgel voor de Groningse Lutheranen in 1895 nadrukkelijk naar het front in Slochteren. In feite is het Groningse front een variant van dat in Slochteren. Afgezien van een onderscheid in afmetingen, betreffen de meest opmerkelijke verschillen het snijwerk en de delingen van enkele tussenvelden. In Slochteren zijn de tussenvelden van het 'bovenfront' gedeeld, in Groningen niet. Maar daar zijn de velden naast de zijtorens gedeeld, terwijl in Slochteren gekozen is voor ongedeelde velden met ieder twee pijpen, een kenmerkend Van Oeckelen-element. De vleugelstukken zijn in Groningen opengewerkt en aanzienlijk verfijnder uitgevoerd dan in Slochteren. Het blinderingssnijwerk is in Groningen plastischer en minder volumineus; de voor de Van Oeckelens karakteristieke afsluitingen van de bovenste tussenvelden door snijwerkranken die aan de buitenzijden afhangend om de pijpen heen zijn gedrapeerd, ontbreken hier niet.\nDe aan het Slochterse orgelfront ontleende visuele eenheid tussen het middengedeelte van het hoofdwerkfront en het bovenwerkfront wordt in Groningen nog versterkt door het grotere aantal frontpijpen in de bovenste middentoren en door het contrasterende labiumverloop in de diverse tussenvelden.",
  "Part13_040Heerde": "We zien een orgel dat visueel prima op zijn plaats is in deze nieuwbouwkerk. Van Gelder heeft dit ontwerp mogelijk nog zelf gemaakt; het is dan door de firma na zijn dood uitgevoerd. Hij was een origineel ontwerper, die elementen hergebruikte maar toch telkens tot een nieuwe samenstelling kwam. De vijfdelige kas van dit orgel bestaat uit drie torens en ongedeelde tussenvelden. De buitenste torens zijn hoekig, de middentoren is half rond. We zien een wat onregelmatig verloop van de labia, maar dit is minder extreem dan bij sommige van zijn andere orgels, zoals bijvoorbeeld Musselkanaal (Gereformeerde Kerk, 1893, deel 1886-1894, 306-307). De gelobde bogen, spits in de zijtorens en halfrond in de middentoren, is een vast motief van Van Gelder, hier geraffineerd herhaald met een gekarteld randje langs de pijpuiteinden van de tussenvelden. Voorts een aantal andere kenmerken die we vaker bij Van Gelder zien: de schematische voluten als overgang van middentoren naar tussenvelden met hier links en rechts een knop erop. Een ingelegde onderkas. De consoles zijn rijk uitgevoerd met bladmotieven. Er zijn geen vleugelstukken en blinderingen aan de pijpvoeten, maar dat is niet ongebruikelijk voor Van Gelder. De kas is subtiel geschilderd, met lichte accenten voor de decoraties.",
  "Part13_041Kornhorn": "Een typisch Engels Victoriaans orgel met een front in open opstelling. De gesloten onderkas aan voorzijde en zijkanten sterk ingesnoerd. De pijpen zijn zonder stijl- en regelwerk opgesteld in drie driehoeken naast elkaar, waarvan de middelste breder is. Het pijpwerk is, zoals gebruikelijk in Engeland in die periode, vrijwel geheel decoratief beschilderd met onder meer bladranken met bloemen. Het labiumverloop is licht golvend.",
  "Part13_042Leidschendam": "Een ontwerp dat weliswaar weer op de originele plaats in de kerk staat, maar toch enigszins detoneert, qua kleurstelling en materiaal. Van Gelder was in zijn ontwerpen origineel maar niet altijd even doeltreffend. Bij dit ontwerp zijn de lijsten zwaar en is er relatief weinig pijpwerk te zien. De panelen die dienen als verhoogde pijpstokken van het middenveld en de zijvelden vormen visueel een eenheid met de onderkas, en zo wordt het geheel wel heel massief en gesloten. De lijst bovenop de vijfdelige bovenkas is eveneens te zwaar, ook al verbindt hij op originele wijze de twee hoofdtorens. Ten opzichte van de centrale lijst is hij echter weer te smal en raakt het geheel visueel in onbalans. De versieringen zijn typisch Van Gelder, grof en consequent neoclassicistisch, zoals de voluten bovenop de zijvelden en ter blindering van de pijpuiteinden, de obelisken op de hoofdtorens en de consoles eronder. Zoals gebruikelijk zijn de torens bij de pijpuiteinden voorzien van gelobde bogen, een element dat hier wordt herhaald als krans rond de vergulde engel, die met zijn uitbundige verschijning mooi aansluit bij decoratie elders in de kerk.",
  "Part13_043Midsland": "Een variant van het fronttype met middentoren en torenvelden, zoals voor het eerst door Van Dam toegepast in Tjerkwerd (1851, deel 1850-1858, 102-104) en nadien door diverse orgelbouwers nagevolgd. Zo ook door Hardorff, Kruses voorganger in het orgelbedrijf, bijvoorbeeld in Hommerts (1876) en Wanswerd (1877, deel 1872-1878, 276-278 en 350-352). Kruse heeft hier gekozen voor een vrij forse ongedeelde middentoren met zeven pijpen, die ook nog vrij laag is ten opzichte van de zijtorens. Het grote verschil met zijn voorgangers echter is de vlakke uitwerking van zowel toren- als tussenvelden. Van Dam en Hardorff kozen steeds voor een plastischer oplossing met een holling ofwel in torenvelden, ofwel in tussenvelden. Het geheel maakt hier dan ook een stijvere, meer schematische en gedrongen indruk.\nHet snijwerk is standaard voor Kruse en verwant aan dat te Hoorn (Terschelling 1894, deel 1886-1894, 348-349). De bovenblinderingen in de torens zijn opgebouwd uit S- en C-ranken die zich vanuit de hoeken vertakken. In de zijtorens is het snijwerk met rozetten verlevendigd. Tussen beide helften is een afhangende bloemkelk aangebracht. De overige blinderingen bestaan uit flauw gebogen S-ranken, met uitzondering van de bovenblinderingen van de tussenvelden. Dit zijn wederom gebogen bladkransen, terwijl de tussenvelden geheel bovenaan door een grote C-voluut worden afgesloten. De vleugelstukken met de bekende hoorn des overvloeds zijn in hoofdzaak gelijk aan die te Hoorn en hetzelfde geldt voor de torenbekroningen, waarbij het opzetstuk op de middentoren zich met twee ranken voortzet boven de torenvelden.\nOnder de verhoogde frontstokken bij de tussenvelden paneeltjes met diamantkoppen en onder de torens vlakke bladconsoles met granaatappels. Op het paneel onder de middelste consoles is het bouwjaar 1896 geschilderd.",
  "Part13_044NederhorstdenBerg": "Het orgel is op een balkon in het linkertransept geplaatst. Het neogotische instrument past daarom behalve qua stijl ook qua geest bij het kerkgebouw, waarin alles vanuit de denkrichting naar het altaar is geplaatst. Bovendien hebben het licht en de koorzang in deze situatie de ruimte. Het front lijkt sterk op dat van Kortenhoef (1897) dat uit twee delen bestond die later zijn samengevoegd. De hoektoren heeft een gelijke ronde vorm, steekt uit en is hier gedecoreerd met een tootlijst aan de onderzijde en een rijk versierde spits met hogels en enkele pinakels aan de bovenzijde. De korte zijde van het orgel kent behalve de hoektoren een gedeelde spitse middentoren, die extra spits oogt doordat de pijpuiteinden zijn geblindeerd met oplopende driehoeksvormen. De middentoren wordt geflankeerd door twee zijvelden, die onderaan schuin weglopen en bovenaan met een halfronde boog. De middentoren is bekroond met wat pinakels en een kruisbloem. De onderkas is versierd met gotische vierpassen, en aan de bovenzijde nog voorzien van een kanteellijst, die langs de lange zijde van het orgel doorloopt. De lange zijde kent verder nog wat traceerwerk aan de bovenkant, maar is voorts slechts strak uitgevoerd met panelen.",
  "Part13_045Norg": "Een eenvoudig instrument, dat door de kleurstelling toch een rijke indruk maakt. Het diep donkere blauwgroen wordt fraai geaccentueerd met bladgoud. Dit ter markering van het lijstwerk, de inkassingen, voluutvormen, knoppen en het rankwerk. Deze versieringen vertonen vrij grote gelijkenis en zijn aangebracht aan onderzijde en bovenzijde van de pijpuiteinden. Op eenzelfde wijze zijn de zeer kleine vleugelstukken van bladgoud voorzien, waarmee ook dat element toch nog enige nadruk krijgt. Het orgel heeft een opbouw met een verlaagde middentoren, hoge zijtorens en tussenvelden op verhoogde pijpstokken. Een opstelling die niet zeer gebruikelijk is, maar wel verwant aan de opzet van bijvoorbeeld het onderpositief van het Leichel-orgel te Wognum (1892, deel 1886-1894, 287-289).",
  "Part13_046OudePekela": "Een eenvoudige neogotische kas in twee delen. Aan de korte zijden twee smalle pijpvelden, bovenaan versierd met een reeks neogotische motieven. Van dichtbij maakt de orgelkas weinig indruk, maar vanuit de kerk bezien harmonieert hij goed met het venster dat primair de aandacht trekt. De kas is ten opzichte van het totaal een ondersteunend onderdeel. De smalle pijpvelden worden gescheiden door lijswerk dat verticaal is geaccentueerd door lang uitgerekte zuilen. De wimbergen liggen in het verlengde hiervan en zijn met rank snijwerk versierd; met onder andere vierpassen en bloemen, zoals de spitse kruisbloemen aan de bovenzijde. Uiterst links en rechts worden deze spitse elementen herhaald, nu met een versiering in de vorm van een obelisk.",
  "Part13_047Oudebildtzijl": "Een front dat behoort tot de reeks identieke fronten die teruggaan op het ontwerp voor Wouterswoude uit 1894. De tussenvelden vlak uitgevoerd, snijwerk bij de pijpvoeten is achterwege gebleven.\nDe blinderingen in de drie torens zijn uit voluutvormen, blad- en bloemmotieven samengesteld. In de velden heeft men alleen eenvoudige bladranken toegepast.\nDe opzetstukken op de zijtorens zijn transparant uitgevoerd, met plantaardig ornament binnen twee nadrukkelijke gespiegeld geplaatste C-voluten. Bij het opzetstuk op de middentoren wordt een lier gedragen door voluutvormen; het geheel is met plantaardige motieven verlevendigd.\nDe vleugelstukken bestaan uit een grote C-voluut, waarbinnen druivenblad en druiventros. Aan de boven- en onderzijde is het centrale deel van de vleugel door middel van plantaardige elementen met de zijstijlen van de kas verbonden.\nDe culs-de-lampe bestaan uit bladmotieven, bij dit front wat vlak uitgewerkt, wat een contrast vormt met de meer uitbundige vormgeving van blinderingen, opzetstukken en vleugels.\nOnder het orgel een peiwand met in het midden een boogvormig afgesloten deur binnen een classicistische omlijsting, die samen met het orgel een harmonisch ensemble oplevert.",
  "Part13_048Oudesluis": "Een vlak front van drie velden, in hoofdzaak uitgevoerd in neogotische stijl. Het kan worden gezien als een variatie op het in de tweede helft van de 19e eeuw veelvuldig toegepaste drieledige vlakke frontontwerp dat in allerlei varianten bij verschillende orgelmakers voorkomt.\nDit front heeft echter ook enkele eigenzinnige kenmerken, die het een eigen identiteit verschaffen. Zo worden de drie velden alledrie weliswaar in een rechthoekig kader opgenomen, maar manifesteert zich dit bij het middenveld in sterkere mate door de verhoging die boven de pijpen is aangebracht. Bijzonder is bovendien dat de spitsbogen die de zijvelden afsluiten de gangbare gotische vorm hebben, terwijl de boog van het middenveld een flamboyante vorm vertoont. De ontwerper verraadt hiermee inspiratie door authentieke gotische fronten, met name dat van het Totentanz-orgel te L\u00fcbeck, die wellicht via gedrukte bronnen bestudeerd zijn.\nHet bovenste deel van de onderkas, dat tot het werk van 1896 wordt gerekend, heeft aan de bovenzijde een spitsboogfries. Het vlakke deel aan de bovenzijde van het middenveld is van gotisch traceerwerk voorzien, tegen een gesloten vlak geplaatst.\nDe frontstijlen zijn uitgevoerd als halfzuiltjes, met basement en kapiteel, met daarboven nog een stukje vlakke frontstijl waarin gotische inkassingen te zien zijn.\nHet aanmerkelijk hoogteverschil tussen de middenpartij en de zijvelden wordt overbrugd door opzetstukken op de bovenlijst van de zijvelden, uitgevoerd als ingezwenkt gebogen lijst, waarop transparant snijwerk met plantaardige motieven is geplaatst. Het dak van de orgelkast volgt overigens deze schuine lijn, noodzakelijk vanwege de plaatsruimte voor de grotere pijpen. Het middenveld wordt bekroond door een opzetstuk dat bovenaan een soort kruisbloem draagt en omrankt wordt door een enkel bebladerd takje.\nHet front bezit vleugels die zeer de aandacht vragen, al was het alleen maar omdat ze meer volume bezitten dan het front zelf. Direct aan het front verbonden zijn twee grote harpen, overgaand in beschilderd schotwerk, waarop in een blauwe hemel aan beide zijden zwevende bazuinblazende engelen afgebeeld zijn.",
  "Part13_049Sleen": "Van het oorspronkelijke eenmanuaals balustrade-orgel met zijkantbespeling werden in 1974 slechts het frontraam met pijpen, het snijwerk, de bekronende ornamenten, de windlade (in sterk gewijzigde vorm) en het pijpwerk hergebruikt voor een geheel nieuw tweemanuaals concept met de klaviatuur aan de voorzijde. Daarbij ging de originele onderbouw van het front verloren.\nHet oorspronkelijke ontwerp past in de door Petrus van Oeckelen met het orgel te Tolbert (1867, deel 1865-1872, 136-138) ingezette lijn van vijfdelige fronten met een grote geronde middentoren en twee kleinere geronde hoektorens die verbonden zijn door gedeelde tussenvelden met een harpvormige bovenafsluiting. Voor de deling van de tussenvelden is een verhoudingsgewijs zware lijst gebruikt, een aspect dat we ook bij het qua uiterlijk sterk overeenkomstige orgel in Oldehove (Hervormde Kerk, 1903) nog zullen tegenkomen. Het blinderingssnijwerk (boven de hoogste tussenvelden over de pijpen afhangend gedrapeerd), de zijwangen en de opzetstukken op de hoektorens vertonen de bij de Van Oeckelens gebruikelijke combinatie van C-voluten, rankwerk, bloemen en bladeren. Op de middentoren is de kenmerkende lier geplaatst. In de huidige kleurstelling (1974) zijn her en der op het snijwerk kleuraccenten aangebracht die met een Van Oeckelen-esthetiek weinig van doen hebben.",
  "Part13_050Warns": "Evenals bij het orgel van Gytsjerk (1896) behoort het front van dit orgel tot een reeks die als navolging van een ontwerp van de Adema\u2019s kan worden gezien. Ook hier zijn de tussenvelden hol gewelfd uitgevoerd.\nDe ornamentiek is bovendien zeer verwant aan die van het orgel in Gytsjerk. Het effect is echter, door de kleurstelling, anders. Tegenover de deftigheid van Gytsjerk staat de feestelijkheid van Warns.\nIn de blinderingen zijn weer de bladslingers, voluten en bloemen te zien; in de culs-de-lampe de krachtig vormgegeven bladmotieven. In de opzetstukken vallen de C-voluten op, aangevuld met blad- en bloemmotieven. Het opzetstuk op de middentoren telt zelfs zes C-voluten, waarbij de middelste twee als pi\u00ebdestal voor de lier fungeren. In de vleugelstukken de grote S-voluut, de wijnstok met druiventros en het vogeltje die standaard zijn bij fronten van dit type.\nVermeldenswaard is nog het gemarmerd hoofdgestel van de orgelgalerij, dat behalve door twee dunne gietijzeren kolommen ook door twee forse stenen (waarschijnlijk gestucte) consoles wordt gedragen.",
  "Part13_051Amsterdam": "Een front dat zich op het eerste gezicht op een onopvallende manier presenteert in de ruim bemeten kerk. Bij nadere beschouwing blijkt dat aan dit in wezen eenvoudige front veel aandacht is besteed. Het front is ontworpen door G.B. Salm, de architect van de Keizersgrachtkerk. Ontwerp en uitvoering bezitten weinig binding met de Nederlandse fronttraditie. Dat komt door het feit dat de drie torens spits zijn uitgevoerd en door de uniforme voetlengte van alle frontpijpen, ook al is in de tussenvelden door de opengewerkte driehoekige vulling onder de pijpvoeten een oplopende lijn ontstaan. Bovendien steken de boveneinden van de pijpen in de torens door hun afsluitende lijstwerk heen. Dat vonden de kerkbestuurders enkele decennia geleden ook niet klassiek, waarop ze de verlengingen hebben laten wegnemen. Gelukkig zijn ze in het kader van de jongste restauratie weer aangebracht, naar gegevens die aan oud fotomateriaal konden worden ontleend.\nHoewel in ons land al vanaf ca 1880 fronten werden geleverd waaraan geheel of gedeeltelijk de afsluitende kappen ontbraken, duurt het toch nog vrij lang voordat dit zogenaamde \u2018open front\u2019 in ons land doorzet. Het zijn in elk geval landen om ons heen, met name Duitsland en Engeland, die hiermee veel vroeger begonnen. Sommige Nederlandse orgelmakers spraken in hun drukwerken van een \u2018Engels front\u2019 waarmee ze de vrije opstelling van frontpijpen, optisch bijeengehouden door horizontale regels, bedoelden.\nHet front van het orgel in de Keizersgrachtkerk zou ook wat stijl en uitvoering betreft wel met de Engelse ontwerptraditie in verband kunnen worden gebracht. Zoals ook in het kerkgebouw gotiserende elementen overal opduiken, is de sfeer van dit front eveneens aan de neogotiek verwant. De naar de wand toe gebogen onderpartij, de consoles onder de torens, de spitsboogvorm van de blinderingen in de torens, waarin vierpasfiguurtjes de zwikken vullen, evenals bij de blinderingen van de velden het geval is, en de alom aanwezige tootlijsten bevestigen deze stijlverwantschap. Ook de kanteeltjes op de kappen, en de opstaande hoekfiguurtjes daarop, die een verwijzing naar de kruisbloem lijken te zijn, ademen die sfeer. Het is al met al echter een vrije compositie, zonder academische dwang. Bovendien blijkt geen enkele lijst, of geen enkel vlak, verstoken van ornamentiek te zijn gebleven. De houtsnijder heeft zich hier echt uitgeleefd. Zo zijn de kruisbloemverwijzingen bovenop niet alleen aan de frontzijde, maar ook een eind naar achteren, op de plaats waar het lijstwerk ophoudt, geplaatst. Over diezelfde diepte van het lijstwerk, gelijk aan de oversteek van het orgel over de balustrade, hebben de zijwanden bewerkte panelen gekregen, met onderin een inkassing in spitsboogvorm, en daarboven een hoog ornament, waarin twee elkaar voortdurend kruisende slingerlijnen als het ware opgestapelde ovalen vormen, waarbinnen dan weer een kleiner ornament is aangebracht, alles eindigend in weer een spitsboog, met daarboven nog weer een ander versiersel. Daarbij zijn alle frontstijlen aan de bovenzijde nog van een klein kapiteeltje voorzien.\nHet is opmerkelijk hoe het omhoogstrevend karakter van dit front is teruggewonnen door de reconstructie van de overlengtes van de pijpen in de torens. Ineens is er meer dynamiek, en wordt gelukkig beseft dat de bovenlijsten van de torens door hun geringe massa er gewoon niet op berekend zijn om als klassieke kappen te dienen. Dat dit besef weer herwonnen is, mag als een vrucht van de recente verdieping van kennis omtrent de 19e-eeuwse architectuur en vormentaal worden gezien.",
  "Part13_052ApeldoornMaria": "Een instrument dat een uitbreiding is van het vierdelige front dat Pereboom en Leijser wel gebruikten, met als vijfde veld de toevoeging van het middendeel in de vorm van een trapezium. In de R.K. St.-Martinuskerk te Pannerden staat een instrument uit 1887, waarmee dit front grote gelijkenis vertoont (deel 1186-1894, 55-56). Het front kent strakke geledingen, met een duidelijke scheiding tussen boven- en onderkas door een lijst. De onderkas is slechts versierd met gotische vierpassen en een console onder de middentoren, met zijn plantmotieven eigenlijk een vreemd element. Ditzelfde geldt misschien voor de zuiltjes die zijn aangebracht tussen de velden. Verder naar boven toe is het een smaakvol in neogotische stijl gedecoreerde kas. Aan de pijpuiteinden zijn consequent tootbogen toegepast. Daarboven een weelderig geheel van decoraties met een opwaartse drang. Pinakels op de hoeken. Op de buitenste velden nog een eenvoudige horizontale kanteellijst, daarnaast twee velden met wimbergen met een reeks hogels, net als op de opengewerkte spits van de middentoren. Bovenop de torenspits een kruisbloem.",
  "Part13_053Boskoop": "In 1868 bouwt C.G.F. Witte een nieuw orgel voor de Hervormde Kerk te Winschoten (deel 1865-1872, 211-213). Het schema van het front, drie ronde torens, ongedeelde tussenvelden, alle pijpvoeten op dezelfde horizontale voetlijst, vindt mogelijk zijn oorsprong in een afbeelding in T\u00f6pfers Atlas bij diens Orgelbaukunst (1855, Tafel XXIII, Fig. 319), overgenomen uit de Atlas Roret (1849). Het eerder door de firma J. B\u00e4tz & Co in de Nieuwe Kerk van Delft gerealiseerde rugwerkschema (1840, deel 1819-1840, 394-387) en daarvan afgeleide ontwerpen lijkt hierop ge\u00efnspireerd, maar wijkt op onderdelen toch wezenlijk af (overhoekse fronttorens, verhoogde middentoren, ander labiumverloop).\nIn 1895 gaat het uit 1808 daterende Vool-orgel van de Hervormde Kerk in Boskoop in vlammen op. Als J.F. Witte een voorstel indient voor een nieuw instrument baseert hij zich op het schema-Winschoten. Hij tekent daarbij expliciet aan dat hij voor het frontontwerp het front van het verbrande orgel als uitgangspunt heeft genomen. Verschillen tussen beide fronten zijn er overigens wel, met name wat betreft de vormgeving van de tussenvelden: deze waren in het Vool-orgel horizontaal gedeeld, hol en aan de bovenzijde afgesloten met een klimmende lijst. Witte wees erop dat de ornamentiek wezenlijk verschilde van die van het verbrande orgel. Hij gaf de voorkeur aan een eigentijdse vormgeving boven de laat 18e-eeuwse.\nDe beelden op de torens, Geloof, Hoop en Liefde, keren in 1897 niet terug. De torens worden bekroond door koepels, waarvan de middelste een opengewerkte lantaarn krijgt. De vormgeving van de middelste bekroning is ontleend aan die in de Grote Kerk van Apeldoorn (1896). De kappen, die in het werk van Witte geen equivalent kennen, zijn afgezet met rozetten. De lijsten die de tussenvelden afsluiten zijn aan boven- en onderzijde voorzien van strak vormgegeven, gebroken voluten.\nNaar het gebruik van die tijd is het blinderingssnijwerk van het Witte-orgel aanzienlijk soberder. Torens en velden worden afgesloten met gestileerde voluten. V\u00f3\u00f3r de pijpvoeten ontbreekt dit, net als in Apeldoorn, zelfs geheel.\nIn de voetlijsten van de torens zijn cannelures aangebracht, een decoratie uit het Louis XVI dat we vaker in de meubelkunst aantreffen. Witte past dit motief regelmatig toe in zijn fronten met ronde torens: bijvoorbeeld in de Evangelische Broedergemeente te Zeist (1883, deel 1878-1886, 292-294) en de Oude Lutherse Kerk (1886, deel 1878-1886, 373-376) in Amsterdam.\nDe gelobde consoles zijn afgezet met rozetten. Twee voluten flankeren elke console. Opmerkelijk is de lijst met diamantkoppen onder de tussenvelden en als basement voor de zijwangen. Op de balustrade, direct naast het front, treffen we vazen en pinakels aan. De firma J. B\u00e4tz & Co past deze versiering na 1849 slechts een enkele keer toe onder meer in Hoorn (Grote Kerk 1851), Delfshaven (Oude Kerk 1855, deel 1850-1858, 247-249), Utrecht (Buurkerk 1883, deel 1878-1886, 276-279) en Apeldoorn (Grote Kerk).\nAan de zijkant van de kas zijn sobere wangen aangebracht, verkleinde versies van de eerder in Rotterdam, Noorderkerk (1894, orgel thans in opslag) toegepaste.\nIn 1895 verbrandt het Hess-orgel van de Hervormde Kerk in Haastrecht. Ter vervanging bestelde men daar een nieuw orgel bij Witte. De kas daarvan leek beduidend meer op die van het verbrande orgel dan in Boskoop het geval is. Met het instrument in Haastrecht liep het overigens minder goed af: het ging op zijn beurt verloren bij een brand in 1964.",
  "Part13_054Coevorden": "Het front van dit orgel is een variant van de Proper-orgels te Zalk (1891, deel 1886-1894, 247-249) en Hengelo (GLD, 1895), die beide teruggrijpen op het Van Dam-type met middentoren en torenvelden. Het orgel in Coevorden was oorspronkelijk in een balustrade opgesteld en bezat zijkantbespeling, zodat de overeenkomst nog duidelijker was. De huidige situatie met de gereconstrueerde 17e-eeuwse orgelbalustrade van het gesloopte Faber-orgel dateert van 1972. Hoewel de overeenkomst met de Proper-orgels te Zalk en Hengelo evident is, is de werking van het middengedeelte van het orgel minder geprononceerd en meer ondulerend geworden ten opzichte van beide voorgangers. Dit is hoofdzakelijk het gevolg van een verbreding van middentoren en torenvelden. De middentoren bevat in de bovenste etage zeven pijpen en de torenvelden elk vijf, tegen respectievelijk vijf en drie pijpen bij de orgels te Zalk en Hengelo.\nHet snijwerk is met zijn S- en C-ranken weelderiger en homogener uitgewerkt dan de decoraties van de eerdere Proper-orgels van dit formaat. De blinderingen in de bovenste etages van middentoren, torenvelden en tussenvelden lopen als het ware in elkaar over en accentueren daarmee des te sterker de beoogde scheiding tussen hoofd- en bovenwerk. De consoles onder de zijtorens zijn met hun acanthusbladeren verwant aan die te Zalk, maar de grote middelste console ontbreekt sinds 1972, toen op deze plaats de speeltafel is aangebracht. Boven de consoles is net als in Hengelo over de hele breedte van het front een brede lijst aangebracht. In de opengewerkte vleugelstukken lijkt Proper door zijn gebruik van opeengestapelde C- en S-voluten, waarvan laatstgenoemde steeds met een lint in drie parallel lopende slagen zijn opgebonden, aansluiting te zoeken bij de vleugelstukken van zijn kleinere instrumenten, hoewel die meestal gesloten zijn gehouden. De vleugelstukken in Coevorden zijn wel rijker uitgewerkt met rozetten, bladranken en afhangende kwasten en komen als geheel dicht in de buurt van de vleugelstukken van het orgel op Schiermonnikoog. Op de zijtorens twee staande bazuinblazende engelen, duidelijk minder verfijnd dan de versies in Zalk en Hengelo. Het driehoekige fronton, dat middentoren met torenvelden bekroont en het wapen van Coevorden omsluit, is pas in 1972 toegevoegd. Oorspronkelijk was op deze plaats een op een pi\u00ebdestal geplaatste lier aanwezig, aan de voet geflankeerd door twee zich splitsende bladranken, terwijl de pi\u00ebdestal door twee S-voluten werd gesteund.",
  "Part13_055Eijsden-Mariadorp": "Een eenvoudige orgel, dat toch grandeur uitstraalt, ook achter de moderne balustrade waarachter het in de huidige situatie schuil gaat. Anders dan soms wel het geval is met dit eenvoudige blokvormige model met drie velden, wat in deze periode door een reeks bouwers is toegepast, zijn hier de verhoudingen van de kas optimaal. De zijvelden zijn aanzienlijk smaller dan het middendeel, de labia hangen sierlijk als een bloemenkrans. We zien in alle drie de velden een tootboog in een spitston, ook hier ten opzichte van elkaar mooi in verhouding gebracht. Qua maat, maar ook in de mate waarin de decoratie weelderig is: in het midden net iets meer dan in de zijvelden. Pinakels met hogels en een reeks toten bekronen de kas.",
  "Part13_056Eindhoven-Woensel": "Een neogotisch front, maar opvallend anders dan vele andere orgels uit deze periode. Weliswaar heeft het orgel drie hoofdvelden en twee tussenvelden, maar toch is de opbouw niet zomaar vijfdelig. De spitse tussenvelden zijn zowel horizontaal als verticaal gedeeld, wat goed past het neogotische karakter van het front. Daarnaast bevinden zich aan weerszijden van de zijvelden nog delen in het front die geheel voor decoratie zijn ingeruimd. Aan de buitenzijde vleugelstukken met traceerwerk, hogels en pinakels, aan de binnenzijde uitbundig gedecoreerde nissen die plaats bieden aan twee beelden van musicerende engelen. Het bovendeel van het orgel doet in zijn overdaad zeer neogotisch aan, met drie wimbergen met weelderig traceerwerk, en zijn overvloed aan pinakels, hogels en spitsbogen en kruisbloemen. De wimbergen zijn op hun beurt gevuld met meerdere spitsbogen, die weer zijn onderverdeeld in meerdere tootbogen",
  "Part13_057Gramsbergen": "Zevenledig front waarvan het veelvuldig door Van Dam toegepaste ontwerp teruggrijpt op prototypen die rond 1865 ontstonden. Net als bij de meeste hieraan verwante Van Dam-orgels uit de jaren 90 van de 19e eeuw het geval is (Oosterzee 1891, zie deel 1886-1894, 223, vormt hierop een uitzondering), zijn de smalle gedeelde velden hol uitgevoerd en de grote ongedeelde velden van haakse frontstokken voorzien.\nIn het paneel onder de verhoogde frontstokken van de ongedeelde velden zijn twee diamantkoppen te zien. Ook in de scheiding tussen de smalle gedeelde velden is een diamantkop aangebracht. Zwierig uitgevoerd ornamentwerk, waarin voluten, bladmotieven en een grote hoeveelheid bloemen zijn verwerkt.\nDe bovenblinderingen bij de ongedeelde velden zijn hier minder beweeglijk uitgevallen dan bij vergelijkbare fronten het geval is, vergeleken met bijvoorbeeld de sierlijk gebogen lijn die bij het front van Purmerend (1892, deel 1886-1894, 269) te zien is. Bij de bovenblinderingen van de drie torens valt het lelie-motief in het midden op, dat over de rand van het lijstwerk heen valt.\nDe opzetstukken op de zijtorens laten een schild met bloemmotief zien, omlijst door C-voluten. Het opzetstuk op de middentoren heeft ook zo\u2019n schild, maar dan breder, voorzien van ruitwerk, waarop een druiventros. Het fungeert als pi\u00ebdestal voor een lier. De vleugelstukken zijn ook weer kenmerkend voor de jaren 1890 bij Van Dam: een vrij strak ontwerp dat met zijn ruitwerk, voluten, bladslingers en bloemen niettemin een feestelijke omlijsting is.",
  "Part13_058Heerewaarden": "Een orgel dat in visueel opzicht familie is van het Van Druten-orgel in Chaam uit 1896. De bron is ook dezelfde: het betreft hier een rococomodel uit de Musterprospekte van Laukhuff, echter z\u00f3nder gedeelde tussenvelden en m\u00e9t verhoogde pijpstokken. De kracht van rococo is de buigzaamheid van het totaalbeeld en de rijkdom van versiering. Versieringen zijn soms zelf belangrijker dan wat versierd wordt. Zo zien we hier bij het lijstwerk weliswaar zuilen, maar het draait om de consoles en de kapitelen eronder en erboven. Evenzo is de bovenlijst geprofileerd, maar zijn het krulwerk en de bladeren eromheen datgene wat werkelijk de aandacht trekt. De donkerrode kleur van dit front doet wat zwaar aan, maar door het vele verguldsel is het zwierige rococokarakter niet verloren gegaan. Wie scherp vergelijkt ziet nog een kleine variatie: het engeltje op de middentoren speelt ditmaal luit.",
  "Part13_059Hem": "Ook de firma Ypma is in de laatste jaren van de 19e eeuw overgestapt op het \u2018standaardfront\u2019 voor kleine orgels in die tijd: het driedelige blokvormige model, gebaseerd op een van Laukhuffs Musterprospekte en door gerenommeerde bedrijven als de firma J. B\u00e4tz & Co en Maarschalkerweerd & Zn regelmatig toegepast.\nIn Hem zijn de zijvelden voorzien van spitsbogen, en bekroond met een spitsboogfries met aan de bovenzijde een tootlijst en op de hoeken pinakels zonder hogels. Het middenveld is gedecoreerd met een tootboog, en bekroond door een wimberg met daarbovenop een kruisbloem.",
  "Part13_060Kortenhoef": "Dit orgel bestond oorspronkelijk uit twee lossen delen, op een balustrade, met veel ruimte voor een kooropstelling, zoals in die tijd meer en meer in zwang kwam bij katholieke kerken. In 1994 werden de twee delen samengevoegd tot een enkel front. Het orgel staat nu op de vloer van de kerk en past ondanks alles wel enigszins in de traditie van Maarschalkerweerd. Deze ontwierp wel vaker instrumenten met een vijfdelige opbouw. De tussenvelden van het orgel vertonen bijvoorbeeld overeenkomst met Nederhorst den Berg (1896). Daar staat rechts op de balustrade van het transept een vergelijkbaar orgel dat echter niet tweedelig is, maar enkel. Ook de hoektorens zijn qua vorm gelijk aan die in Nederhorst den Berg, met eenzelfde tootlijst eronder en pinakels er bovenop. Het houtsnijwerk van dit instrument is bijzonder rijk, met name bij de hoektorens. Om de ronde vorm van de torens is een tootboog gedrapeerd, met traceerwerk daarboven ter blindering van de pijpuiteinden. Op de torens vervolgens een samenstel van pinakels, gotische vierpassen, leli\u00ebn en toten. Langs het middendeel zien we een ranke versieringslijst die eveneens bestaat uit de onderkant van vierpassen, met leli\u00ebn daar waar een nieuwe halve vierpas begint. De vierkante blokvormige kanteellijstjes, die er iets bovenuit steken, doen wat plomp aan.",
  "Part13_061Meppel": "Een front uit de reeks identieke Bakker & Timmenga-fronten, terug te voeren op het front van Wouterswoude (1894). Een uitvoering met vlakke velden, zonder ornamentiek bij de pijpvoeten.\nDe blinderingen in de torens zijn hier transparanter dan bij vergelijkbare fronten uit deze reeks. De thema\u2019s zijn weliswaar hetzelfde, maar de voluten zijn meer als bladrank uitgevoerd, dan als nadrukkelijke vlakke voluutband. Bij de onderste velden slechts een klein bebladerd takje, bij de bovenste velden ook dun snijwerk, dat vaag aan rococo-schuimwerk herinnert. Het kleine ornamentje rond de afsluitende krul van de bovenlijst van de tussenvelden ontbreekt hier.\nDe opzetstukken vertonen daarentegen weer het vertrouwde spel van voluutbanden en plantaardige omspelingen. Bij de zijtorens eindigen ze in een plantaardig motief dat in de verte aan een palmet verwant kan zijn. Bij de middentoren vormt de vertrouwde lier de bekroning.\nDe vrij korte vleugels bestaan uit een compositie van voluten, bladranken en een uitbundige bloementooi. In de culs-de-lampe is het motief van omgekruld blad toegepast.",
  "Part13_062Milheeze": "Een opmerkelijk front. Verwant aan andere ontwerpen van Gradussen met twee elkaar spiegelende dwars geplaatste kassen met aan de lange zijde traceerwerk en aan de korte zijde pijpwerk. Hier kijken we echter frontaal op het traceerwerk en zien op de hoeken twee trapeziumvormige torens. Het instrument is vrij sober versierd. Boven het traceerwerk van het middendeel is een doorlopende spitsboogfries te zien, dat ook doorloopt in de trapeziumvorm van de beide torens. Midden boven een driehoekig fronton, aan de bovenzijde voorzien van enkele hogels. De torens zijn aan de bovenzijde fantasievol vormgegeven. Ter blindering van de pijpuiteinden twee tootbogen die in elkaar doorlopen. Daarboven een opzetstuk met meermaals het motief van de gotische vierpas en ter bekroning daarvan een tootlijst. Iets verder naar achteren op het trapeziumvormige dak zien we nog muziekschrift, geschilderd op kleine siertorens met een schilddak.",
  "Part13_063Nootdorp": "Bij het front van het Ypma-orgel in Nootdorp is het zoeken naar de logica. Het is goed eerst de samenstellende delen te bezien en daarna het geheel. Links en rechts van het orgel lopen houten wanden met deuren, met aan de bovenzijde een niet ongebruikelijk spitsboogfries en toten, hoewel dit bij Ypma meestal aan de bovenranden van het front voorkomt. Beide elementen lopen weliswaar door in de onderkas van het orgel en langs de pijpen, de toten, maar de horizontale lijn die hierdoor ontstaat ondermijnt het ontwerp van de kas. Deze stond oorspronkelijk op een oksaal, elders in de kerk. De speeltafel bevond zich daarbij aan de linkerzijde van het orgel, waarbij het de vraag is of het geheel niet ook wat lager is geweest en of de gotische vierpassen, net als het spitsboogfries, origineel zijn.\nDe vijfdelige opbouw is niet geheel ongebruikelijk voor Ypma in deze periode. Het verloop van de labia doet echter eentonig aan en loopt bij latere orgels van Ypma met dezelfde vijfdelige opbouw van buiten naar binnen af. De neogotische versieringen van het front verder zijn ingetogen: we zien rondbogen met toten en bovenop de hoofdvelden een kanteellijst.",
  "Part13_064Oosterwierum": "Bij dit front is het ontwerp van Wouterswoude (1894) tot grotere afmetingen gebracht door de Prestant 8' vanaf C in het front te plaatsen en de tussenvelden van acht in plaats van zes pijpen te voorzien. Hierdoor werd het mogelijk het orgel van een volledige Bourdon 16' te voorzien.\nDe uitvoering is zoals steeds bij deze frontenreeks, met vlakke tussenvelden. Onder de torens culs-de-lampe die uit omgekruld blad bestaan. Bij de pijpvoeten is geen ornamentiek aangebracht.\nDe blinderingen zijn uit voluutvormen en plantaardige motieven samengesteld. De compositie is steeds symmetrisch, bij de torens vanuit een centraal geplaatst koppelmotiefje. Tegen de afsluitende lijst boven de bovenste tussenvelden is op speelse wijze met gekoppelde voluten gewerkt. De lijst zelf heeft rond de afsluitende krul bovenaan nog een klein ornamentje gekregen, ook weer een speels accent, frequent voorkomend bij dit fronttype.\nDe opzetstukken zijn transparant en tegelijkertijd virtuoos van opzet. Voluten vormen bij de opzetstukken van de zijtorens het kader, waarbinnen blad en bloem voor opvulling zorgen. Bij het opzetstuk op de middentoren vindt een soortgelijk spel plaats, alleen zijn hier in het midden ruggelings gekoppelde voluten (in feite dubbele voluten, uit de kleine ontspringt als het ware een grotere) aangebracht, waarop de bekronende lier rust.\nDe vleugelstukken bestaan uit een samenstel van langgerekte grote en kleinere voluten met in het hart een wijnrank met druiven en een vogeltje, en aan de beide uiteinden ander gebladerte\nHet front vormt een harmonieuze eenheid met de peiwand eronder, waarvan het hoofdgestel een kleine verspringing vertoont ter hoogte van de dubbele pilasters.",
  "Part13_065Reuver": "Een front van een destijds populair type, en dat qua stijl kon worden aangepast aan de wensen van de opdrachtgever. Bijzonder is dat ook de onderkas is versierd met traceerwerk en dat de verhoogde pijpstok van het middenveld is beschilderd, net zoals de bovenlijsten van de restruimte tussen de wimberg en de boog van het middenveld. De velden hebben ongeveer de zelfde breedte, met elk negen pijpen, waarbij het verloop van de labia van de zijvelden de vorm van de labiumlijn van het midden ondersteunt. De zijvelden doen echter breder aan dan dat ze zijn, waardoor ook het totaal nogal een sterke breedtewerking heeft wat op gespannen voet staat met de opwaartse drang die bij neogotiek hoort. Het is het directe gevolg van de relatief brede tootboog die over de twee zijvelden is verdeeld, ter blindering van de pijpuiteinden. De boog van het midden lijkt hierdoor spits en smal en doet het middenveld als totaal smaller ogen dan het is. Boven op de wimberg zien we nog een kanteellijst en een dubbele kruisbloem. Voorts een rij toten boven de zijvelden en pinakels op de hoeken van het lijstwerk.",
  "Part13_066Schiermonnikoog": "Een variant van het fronttype van Vrouwenpolder (1896) met ongedeelde tussenvelden, voorzien van verhoogde frontstokken. De vleugelstukken zijn vergelijkbaar met die aan het orgel te Coevorden (1897). Ze zijn opengewerkt en bestaan uit een opeenstapeling van achtereenvolgens een C-voluut en twee grote S-voluten, verluchtigd met bladwerk en rozetten in de krullen. De grootste S-voluut is met \u00e9\u00e9n lint in twee slagen opgebonden, waarvan het uiteinde met een kwast afhangt.\nHet blinderingssnijwerk, dat overigens alleen aan de pijpuiteinden van torens en tussenvelden is aangebracht, is verder vrij atypisch binnen het oeuvre van Proper. In de zijtorens bestaat het uit twee in spiegelbeeld geplaatste C-ranken, die door een rozet worden gevuld en die in het midden tezamen een soort lelie vormen. In de middentoren ziet men twee S-ranken met diverse zijtakken en rozetten, die in het midden samenkomen. De schuin oplopende randen van snijwerk boven de tussenvelden bestaan uit langgerekte S-ranken, verlevendigd met rozetten.\nOnder de verhoogde frontstokken van de tussenvelden panelen met diamantkoppen. De ongedecoreerde console van de middentoren is met zijn bolle ronding en afhangende druiper nog niet eerder bij Proper voorgekomen. Zijn ongedecoreerde consoles hebben gewoonlijk een klokvormige welving. Evenmin zagen we de vlakke bladconsoles onder de zijtorens eerder. Wel weer gebruikelijk is de brede lijst direct boven de consoles over de hele breedte van het front. Het afbuigende lijstwerk op de onderkas onder de console van de middentoren geeft een charmante accentuering.",
  "Part13_067Sondel": "Vijfledig front met drie ronde torens, de tussenvelden met boogvormig afgesloten ondervelden en kleine bovenvelden met in hele tonen opgestelde pijpen. Door de vlakke uitvoering van de tussenvelden keren Bakker & Timmenga met dit aan het werk van de Adema\u2019s ontleende front weer terug naar hun beginperiode (zie Westernijkerk, 1880, deel 1878-1886, 144-146).\nHet wat onbuigzame karakter dat hierdoor ontstaan is, wordt door de ornamentiek aanmerkelijk verzacht. Bij de pijpvoeten zijn geen blinderingen aangebracht. In de boogjes bladranken met een bloem in het midden, bij de bovenvelden bladranken, in de torens een samenstel van voluten, bladranken en bloemen. Vermeldenswaard is nog dat de boogvormige ondervelden aan de zijkanten omlijst worden door minuscule gestileerde halfzuiltjes.\nDe opzetstukken zijn uit C-voluten, bladranken en bloemen opgebouwd, op de middentoren rijst hieruit een lier op. In de vleugelstukken een grote S-voluut, waarbinnen kleinere C-voluten, bladranken, wijnstok met druiven en een vogeltje. Traditiegetrouw zijn de culs-de-lampe uit omgekruld blad samengesteld.",
  "Part13_068Uithoorn": "Maarschaalkerweerd koos bij dit front in plaats van de spitse bogen van de neogotiek voor de rondbogen van de neorenaissance. We zien vijf bogen aan de bovenzijde van ieder veld, maar ook een doorlopende rondboogarcade onder de bovenkas. De reden lijkt de wens het ontwerp te laten harmoni\u00ebren met het kerkgebouw. Dat dateert van enkele decennia eerder, en men heeft het roosvenster als lichtbron willen behouden. Hoewel bij dit orgel sprake is van de typisch 19e-eeuwse opbouw met alle pijpen op \u00e9\u00e9n etage, doet het orgel ook denken aan een indeling met het hoofdwerk midden, het pedaal links en rechts daarvan, met een positief achter opengewerkte versieringen, direct onder het hoofdwerk. Zie bijvoorbeeld het orgel in de R.K. Kerk H. Maria van Jesse in Delft (1893, deel 1886-1894, 292-294), dat op vergelijkbare wijze is opgebouwd rond het venster. Het instrument in Uithoorn is wel veel soberder uitgevoerd. Te zien zijn een lijst met bloemmotieven aan de bovenzijde langs de middenvelden, halfzuilen langs het lijstwerk, twee kruisen op de hoektorens.\n\nOrgelnummer 1489",
  "Part13_069Usselo": "Een Proper-orgel met een sober vijfdelig front in de stijl van de neorenaissance. Het geheel vlakke front heeft behalve de globale proporties niet zoveel overeenkomsten met het oudere neorenaissancefront te Hoogkerk (Proper, 1895). Het omvat een middenveld en twee lagere zijvelden, van elkaar gescheiden door smalle tussenvelden. Elk veld heeft een flauw V-vormig labiumverloop en wordt door een segmentboog afgesloten. Het middenveld wordt bekroond door een entablement en een gebroken driehoekig fronton met tussen beide frontondelen een lier op een pi\u00ebdestal. Boven de zijvelden idem entablementen en frontons, die nu gesloten zijn en worden bekroond door slanke oblisken.",
  "Part13_070Winsum": "Dit front is onderdeel van de reeks identieke Bakker & Timmenga-fronten, die met het orgel te Wouterswoude (1894) begon. Kenmerk is de vlakke uitvoering van de tussenvelden met parallel labiumverloop en een scheiding door middel van een vlak paneel met aan de onderzijde een verloop in de vorm van een cirkelsegment.\nEenvoudig maar smaakvol ornamentwerk, bestaande uit voluten, bladranken en bloemen. Geen blinderingen bij de pijpvoeten.\nDe opzetstukken op de zijtorens eindigen in een soort palmet, op de middentoren rust een lier op twee gekoppelde C-voluten. Smalle zijvleugels, waarin bladranken de voluutbanden omlijsten.",
  "Part13_071Zoelen": "Het front van het orgel te Zoelen confronteert de beschouwer met een kenmerkend gegeven in de Friese orgelbouw. In de tweede helft van de 19e eeuw ontstond daarin aan de ene kant een frequente herhaling van frontontwerpen, terwijl aan de andere kant geen van die herhaalde frontontwerpen wat uitvoering betreft precies hetzelfde zijn. Voor die variatiekunst op \u00e9\u00e9n thema werden drie methodes gehanteerd.\nVariatie op het terrein van de ornamentiek, zowel veroorzaakt door stijlontwikkeling als binnen een stijlgegeven subtiel toegepast, is de eerste mogelijkheid. Een tweede gebruik dat tot verandering van het uiterlijk leidt betreft een ingreep in de totale afmetingen van het front veroorzaakt door de beslissing het frontregister op C, dan wel op een hogere toon te laten aanvangen. Deze variatiemogelijkheid werd toegepast vanuit een goed gevoel voor proportie van het front ten opzichte van het kerkinterieur.\nDe derde mogelijkheid bestond in het vergroten van het aantal frontpijpen in verschillende frontgeledingen, binnen het ontwerpkader. Deze variatiemogelijkheid hield altijd verband met de gewenste ruimtemogelijkheden voor het beoogde binnenwerk.\nHet front van Zoelen is een sprekend getuigenis van deze laatste variatietechniek. Het prototype van dit ontwerp was destijds bedoeld voor een eenklaviers orgel (Raamsdonksveer, 1881, deel 1878-1886, 181-183) en werd met subtiele ornamentiek-varianten voor soortgelijke orgels herhaald in Nieuwe Niedorp (1882, deel 1878-1886, 223-225) en Haaften (1893, deel 1886-1894, 302-303). Wat een verschil met deze drie ranke neogotische orgels is er echter ontstaan in Zoelen.\nNadere beschouwing leert dat aan het frontontwerp van de eerder genoemde voorgangers getrouw is vastgehouden. Dat de eerdere charmante slankheid in Zoelen heeft plaatsgemaakt voor een nadrukkelijk gezet postuur, komt alleen door een rigoureuze toename van het aantal frontpijpen in alle frontgeledingen. Op deze wijze hebben de orgelmakers het front geschikt gemaakt voor een ruim bemeten tweeklaviers instrument.\nNiet alleen het basisontwerp, ook de ornamentiek is het oorspronkelijke ontwerp trouw gebleven. Dat betekent dat de vrij academische neogotische vormentaal ook hier op alle bekende plaatsen aanwezig is, en net als bij de drie voorgangers, met subtiele verschillen ten opzichte van de eerdere uitvoeringen.",
  "Part13_072Beek": "Een orgel met een eenvoudig neogotisch front, dat elders in de kerk heeft gestaan, maar dat op de huidige plaats goed tot zijn recht komt. Het staat in de ondiepe linker transeptarm van de kerk die precies ruimte biedt aan het instrument. De kant waar het pijpwerk zich in het front laat zien is, gedacht vanuit de lengteas van de kerk, de kant naar het altaar. De hoek van het instrument, die uitsteekt, accentueert die \u2018denkrichting\u2019. Het is een bescheiden, maar logisch ontwerp, dat goed past in de ruimte. Verder is het instrument eenvoudig, maar fraai gedecoreerd: aan de lange zijde van het instrument driedelig traceerwerk, daarboven een spitsboogfries, met daarop toten. De hoeken zijn bekroond van pinakels, het rechter pijpveld is voorzien van een tootboog. Het belangrijkste element van het ontwerp, de hoektoren, is achthoekig en geblindeerd met een reeks tootbogen. Onder de toren hangt een elegant zuiltje.",
  "Part13_073Driesum-Wouterswoude": "Dit vijfdelige front is in wezen een neogotische variatie op de fronten van Rottum (1889, deel 1886-1894, 136-137) en Oosterwijtwerd (1895). Het type kon in elke gewenste stijl worden geleverd. In tegenstelling tot de fronten van genoemde orgels is dit geheel vlak gehouden. Het wordt gedomineerd door drie velden, voorzien van tootbogen en bekroond door wimbergen met kruisbloemen, geflankeerd door pinakels. De wimbergen zijn gevuld met blindtraceringen: in de centrale wimberg een driepas, omgeven door twee driepassen en een vierpas; in de wimbergen boven de zijvelden telkens een langgerekte driepas. De ongedeelde tussenvelden worden aan de bovenzijde door een kwartronde tootboog afgesloten. In de zwikken ervan omcirkelde driepassen en daarboven blindtraceringen van vijf driepasboogjes naast elkaar, het geheel afgezet door een horizontale lijst. Aan de onderzijde zijn de tussenvelden bij wijze van blindering voorzien van een diagonaal gezaagd schot, dat naar de buitenzijden toe oploopt. Het schot is voorzien van een blindtracering met een omcirkelde vierpas.\nDe benedenzone van het front wordt gevormd door een vijfdelige borstwering met spitsboogfriezen, waarmee ook de rest van de balustrade is gedecoreerd.",
  "Part13_074EgmondaandeHoef": "Dit Bakker & Timmenga-orgel heeft in de voormalige slotkapel van Egmond aan den Hoef haar derde bestemming gevonden. Ook al kan zo\u2019n herbestemming een wat onwennig geheel opleveren, zoals de combinatie van toegangsdeur en orgelfront hier laat zien, toch heeft dit orgel hier een waardige plaats gekregen.\nHet front is van het type Wouterswoude. De afmetingen zijn bescheiden, omdat de Prestant 8' vanaf Fis in het front staat.\nIn de toegepaste blinderingen spelen de bekende elementen een rol. De opzetstukken op de zijtorens hebben hier geen speels \u2018kuifje\u2019 zoals op andere plaatsen veel is toegepast. Het opzetstuk van de middentoren draagt gewoontegetrouw een lier. De vleugelstukken zijn van een wat afwijkend model dan veelal gebruikelijk. De hoofdvorm is hier een driehoek. Bladranken en bloemen vormen de voornaamste elementen.",
  "Part13_075EgmondaanZee": "Een front uit de reeks die de orgelmakers begonnen bij het orgel van Raamsdonk (1881, deel 1878-1886, 179), en dat tot 1905 in het repertoire zou blijven. Het front is hier laag boven het vloerniveau van de orgelgalerij geplaatst. Hierdoor is de veelal gebruikelijke onderkas nauwelijks aanwezig. De hoge onderlijsten van de torens staan direct op het hoofdgestel van de galerij. Deze draagbalk, voorzien van een uitspringende profiellijst als bekroning, volgt de vorm van de frontgeledingen. De culs-de-lampe zijn als consequentie van deze opzet dan ook onderaan het hoofdgestel van de orgelgalerij geplaatst.\nDe ongedeelde tussenvelden zijn, zoals steeds bij dit fronttype, vlak uitgevoerd. Ze zijn verhoogd geplaatst. Op het paneel dat de verhoging bewerkstelligt zijn aan beide zijden drie diamantkoppen aangebracht. Bij de bovenafsluiting van deze velden wreekt zich het feit dat de schilder van de huidige kleuren, net als de schilder van de hiervoor aanwezige kleurstelling, zijn kleuren verdeeld heeft op een manier die in het werk van de orgelmakers Van Dam niet gebruikelijk was. Door alleen de horizontale profiellijst donker te kleuren, en de partijen eronder en erboven in lichte tinten te schilderen, lijkt het of ter afsluiting slechts een dunne lijst is aangebracht. Nadere bestudering toont aan dat de invulling van de boogzwikken onder de afsluitende lijst gelijk is aan de detaillering bij vergelijkbare fronten: de boog als een brede band, hier met ronde inkassingen, de zwikken voorzien van gekerfd ornament. Als bekroning op de horizontale lijst is ook het gebruikelijk ornamentwerk aangebracht, traditiegetrouw bestaand uit een liggende C-voluut die met vegetatief ornament en ruitwerk is aangevuld. In de traditie van dit fronttype zou het gehele ensemble boven de tussenvelden in hoofdlijnen dezelfde basiskleur moeten bezitten, met uitsluitend contrasterende kleuren op details als blinderingen en andere gesneden ornamenten.\nAlle blinderingen bestaan uit voluten en plantaardige motieven. De bovenblinderingen in de drie torens bezitten in het midden een lelie-achtig motief dat over het lijstwerk van de kappen heenvalt. De boogvorm van de tussenvelden bezit de wel vaker voorkomende band van gekoppelde C-motiefjes.\nDe vleugelstukken ontspringen bovenaan met een S-slinger waaruit vervolgens een C-voluut voortkomt en verbreden zich dan naar een geknikte voluutband, ingevuld en omspeeld met plantaardig ornament, om onderaan met het breedste punt op de balustrade te rusten.\nOp de drie torens staan de gebruikelijke, hier vrij smal gehouden opzetstukken, op de zijtorens voorzien van een ovaal schild, op de middentoren voorzien van een ingezwenkt schild. Op de schilden bloemmotieven; elk opzetstuk is tenslotte bekroond door een palmetachtig ornament.",
  "Part13_076EindhovenHHart": "Een kleinere versie van het frontmodel van het Hieronymushuis te Utrecht uit ca 1880 (deel 1878-1886, 160-162) en dus een laat voorbeeld van het door Maarschalkerweerd regelmatig toegepaste type Wegdam (deel 1872-1878, 33). het front heeft een torenachtig middenveld, tussenvelden met een driehoekig onderpaneel en met een bovenafsluiting in de vorm van een halve boog, en vlakke torenachtige zijvelden met iets verhoogde frontstokken. De decoratie is tamelijk eenvoudig. In de hoofdvelden zijn aan de pijpuiteinden tootbogen aangebracht met traliewerk in de zwikken. Traliewerk is ook aangebracht in de boogzwikken in de tussenvelden. Boven de hoofdvelden tootlijsten en pinakels. Ofschoon dit front teruggaat op een model dat door of in samenwerking met het atelier Mengelberg is vervaardigd, lijkt de decoratie hier van andere origine te zijn.",
  "Part13_077Garijp": "Een bescheiden vijfledig front met ongedeelde tussenvelden, teruggrijpend op een in 1881 door Van Dam ge\u00efntroduceerd ontwerp (Raamsdonk, 1881, deel 1878-1886, 179). Helaas maakt het front van Garijp een wat verdwaalde indruk in het in 1962 vernieuwde kerkgebouw, waar het op weinig klassieke wijze op een moderne balustrade is neergezet. Dat neemt niet weg dat het aan de andere kant ook, door de onbekrompen wijze waarop de ornamentiek is aangebracht, in deze ruimte als een oase van schoonheid kan worden ervaren.\nOnder de verhoogd geplaatste velden zijn drie diamantkoppen geplaatst, de boogvormige lijst boven de velden is voorzien van inkassingen, in de boogzwikken erboven zijn ingekerfde ornamenten aangebracht.\nDe meeste ornamentthema\u2019s van het prototype zijn aanwezig. De uitvoering is in veel gevallen versimpeld en vleziger. Vooral in de blinderingen van de torens is dat het geval. De blinderingen in de velden laten tevens een verfijnd samenstel van eikenblad met een enkel eikeltje zien, dat op afstand een bijna \u2018kriebelige\u2019 indruk maakt.\nDe opzetstukken op de zijtorens zijn verwant aan die in Gramsbergen van een jaar eerder. Op de middentoren een ingezwenkt schild met druiventros; op de rechte lijst boven de tussenvelden een liggende voluut met ruitwerk in de hoeken.\nHet vaste ontwerppatroon van de vleugelstukken is hier op krachtige wijze uitgevoerd waarbij de bloem in de onderste cirkel klein gehouden is, maar de omlijstende bladranken voor veel beweging zorgen.",
  "Part13_078Harlingen": "Een front uit twee delen, zodat ertussendoor het licht de kerk binnenvalt. Het instrument harmonieert met de ruimte. De achthoekige torens domineren het ontwerp. Opmerkelijk is dat aan de korte zijden traceerwerk te zien is, en aan de lange zijden vrij brede pijpvelden. Zo wordt het oog de diepte ingetrokken, in de richting van het venster. Het traceerwerk aan de korte zijden is van achteren voorzien van rood gespannen doek. Het geheel is qua lijstwerk in drie steeds kleiner wordende verdiepingen verdeeld, wat tot fantasievolle oplossingen heeft geleid, met name in het traceerwerk van het onderste deel. De blinderingen aan de pijpuiteinden laten op de hoeken hele tootbogen zien, en bij de naar achter gelegen velden tweemaal een halve tootboog. Een bijzondere vorm bekroont de hoektorens: een samenstelling van halve gotische vierpassen, toten, leli\u00ebn en kruisbloemen.",
  "Part13_079Kloosterburen": "De meeste frontontwerpen van het huis Van Oeckelen zijn duidelijk ge\u00efnspireerd door 18e-eeuwse Groningse voorbeelden, met name door werk van Albertus Anthonie Hinsz en diens opvolgers. Voor het oeuvre van de gebroeders Van Oeckelen geldt dit in nog sterkere mate dan voor dat van hun vader. Voor het vijfledige frontontwerp te Kloosterburen, en ook dat van de Kloosterkerk te Ter Apel (1905) met een geronde middentoren, spitse hoektorens en aan de bovenzijden recht afgesloten tussenvelden, lijkt de inspiratie echter in een nog vroegere periode gevonden te zijn. Namelijk in de eerste decennia van de 18e eeuw, in fronten van Arp Schnitger en van diens navolger Matthias Amoor. Die vroeg 18e-eeuwse inspiratie is zelfs zo sterk dat wel verondersteld is, naar gebleken is ten onrechte, dat de Van Oeckelens in 1898 een oudere orgelkas hebben hergebruikt. Klassiek is voorts het labiumverloop, in zowel de torens als de tussenvelden in een V-vorm. Het snijwerk lijkt door zijn grillige vormen mede door het rococo te zijn te zijn ge\u00efnspireerd. Putti op de zijtorens en een, misschien van het vorige Van Oeckelen-orgel (1847) in deze kerk afkomstige, versierde lier vormen de kasbekroningen. Opmerkelijk zijn de snijwerk-overbruggingen van de bovenlijsten van de zijtorens en de tussenvelden naar de middentoren; wederom een Gronings element dat als zodanig ongeveer twee eeuwen ouder is dan het orgel te Kloosterburen.\nDe in de onderkas prominent aangebrachte namen van de schenkster van het orgel en de toenmalige kerkvoogden brengen ons echter terug in het jaar 1898.",
  "Part13_080Loo": "Een prachtig klein front, dat oorspronkelijk voor een ziekenhuiskapel gedacht was, ontworpen door J. van Kesteren. Het heeft een trapeziumvormig driedelig middendeel met pijpen en zijvelden zonder pijpen maar met opengewerkt traceerwerk, van achter bespannen met doek. Dit traceerwerk is bijzonder fijnmazig, iets wat ook opvalt met betrekking tot de lijst aan de bovenzijde van het instrument, en bij de hoge slanke pinakels. Binnen de vorm van het trapezium zijn de beide zijvelden zijn gevuld met een halve spitsboog die verloopt naar het midden. Het middenveld is voorzien van een tootboog. Binnen de bogen komt de gotische vierpas, heel of ten dele, veelvuldig als motief voor. Bij de onderkas zien we in het trapezium drie musicerende engelen. Fraai is hoe in Loo de oorspronkelijkheid van het ontwerp is behouden. Ook de balustrade maakt deel uit van het geheel, met telkens ander traceerwerk; een onregelmatigheid die zo typisch is voor de gotiek.",
  "Part13_081NieuwerterAa": "Groots opgezet ensemble van oksaal en orgel, rijkelijk voorzien van snijwerk. De firma Forster & Andrews ontwierp voor zijn orgels gewoonlijk veel eenvoudiger, typisch Engelse fronten met open pijpopstellingen. In Nieuwer ter Aa zal de orgelbouwer mogelijk te maken hebben gehad met speciale wensen van de schenker, baron Van Reede en Ter Aa, en een nog onbekende Engelse meubelmaker of architect ingehuurd hebben die zorg droeg voor het ontwerp van zowel oksaal als orgel; beide vormen duidelijk \u00e9\u00e9n geheel. Ze zijn uitgevoerd in de zogenoemde Jacobethan style, een neostijl die ge\u00efnspireerd was op het repertoire van de Engelse renaissance met zowel elementen uit de Elisabethan als de Jacobean style. Het orgel, vooruitspringend boven het oksaal, omvat twee identieke kassen naast elkaar, waartussen een nis waarin zich de klaviatuur bevindt. De opbouw van elke kas is driedelig met halfronde middentoren, geflankeerd door twee lagere, vlakke zijvelden. Eenzelfde veld is om de hoek in de zijkanten van de orgelkassen aanwezig. Bovendien is in de nis van de speeltafel aan de voorzijde van beide kassen een smal pijpenveld aanwezig, dat hier ter hoogte van de bovenrand van de balustrade begint. Halverwege worden het front en de velden in de zijkanten doorsneden door een horizontale geprofileerde regel. Beneden die regel zijn de pijpen, zoals in Victoriaans Engeland gebruikelijk, beschilderd met ornamenten van vlechtbanden, gestileerde bladeren, palmetten en rozetten in de kleuren roodbruin, goud en oranjerood. Soortgelijke gedecoreerde pijpen staan in twee ononderbroken vlakke velden in de achterzijden van beide kassen, die tot 1956 de koorzijde van het orgel vormden en nu onzichtbaar zijn. Verder is in het front alleen aan de bovenzijden van torens en velden blinderingssnijwerk aangebracht dat steeds bestaat uit een samenstel van S- en C-voluten. Daarboven kroonlijsten met modillons. Bovenop de middentoren een pi\u00ebdestal met bazuinblazende putto; op de zijvelden de gebogen segmenten van een gebroken fronton, voorzien van rozetten en bedekt door liggende, trommelslaande putti. De nis tussen beide orgelkassen is bovenaan afgesloten door een rondboog, waarboven een gebroken fronton, nu met voluutvormig gebogen frontondelen met rozetten. Hiertussen opnieuw een pi\u00ebdestal met putto, die deze keer een stel bekkens hanteert. Onder tegen de rondboog is een decoratie van S-voluten aangebracht, terwijl de zwikken met rozetten zijn gevuld. De balustrades van het orgelbalkon zijn voorzien van opengewerkte vlechtbanden en worden geheel links en rechts bekroond door een opengewerkte knop van vier tegen elkaar geplaatste S-voluten. Onder beide torens tenslotte een vlakke halfronde console, ondersteund door modillons. Het orgelfront als geheel wordt gedragen door een brede vooruitspringende console, bestaande uit een geprofileerde kroonlijst, gedecoreerd met een eierlijst en een afhangende tootlijst. Daaronder zorgen drie neogotische trechtergewelven met blindtraceringen voor de overgang naar het oksaal. De gewelven worden afgewisseld met afhangende opengewerkte knoppen, tegenhangers van de knoppen op de uiteinden van de balustrade.\nHet oksaal bestaat uit vijf schotten naast elkaar (het tweede van links fungeert als deur), telkens voorzien van een gesloten borstwering, waarboven traliewerk van balusterspijlen en bladwerk. In de borstwering gekorniste panelen met snijwerk van ovale medaillons, omgeven door bladvoluten. De schotten, die door ingekaste pilasters van elkaar worden gescheiden, zijn bekroond door een entablement, waarop een inscriptie ter nagedachtenis aan de barones Van Reede en Ter Aa. Op het entablement gebroken frontons met voluutvormig gebogen frontondelen, die door draperie\u00ebn met elkaar verbonden zijn. In de zwikken erachter kwartrond lopende bogen en gesneden bladvoluten. Daarboven achtereenvolgens panelen met opengewerkte vlechtbandmotieven en panelen met snijwerk van bladvoluten, die naast de trechtergewelven van de orgelconsole zijn aangebracht. Op de hierop aansluitende panelen naast de console bevinden zich maskers en festoenen tussen de bladvoluten. De pilasters, die de panelen flankeren, zijn gedecoreerd met hermen en ovale rozetten.",
  "Part13_082Rijssen": "Een variatie op het neorenaissancefront van Hoogkerk (1895). Net als in Doornspijk (Proper, 1898) is ook hier het middenveld flauw naar voren gebogen en zo in een middentoren veranderd. Middentoren en zijtorens kregen bovendien neobarokke torenkappen. De tussenvelden bleven hetzelfde als in Hoogkerk, inclusief de klokvormige opzetstukken. Onder de middentoren deze keer een trechtervormige console met afhangende bolvormige knop en onder de zijtorens ongedecoreerde gewelfde consoles. Proper grijpt hier terug op de brede lijst direct boven de consoles over de hele breedte van het front. Het afbuigende lijstwerk onder de console van de middentoren komt ook voor bij het orgel op Schiermonnikoog (1897).",
  "Part13_083RotterdamRem": "Een front met een duidelijk driedelige opzet, voor een orgel met twee klavieren en pedaal. Het kan niet worden losgezien van de kansel onder het orgel en de vergelijkbaar geprofileerde balkons aan andere zijden van de kerk. De smalle zuilen die de balustrade en het orgel dragen liggen in het verlengde van de middenas van de pedaaltorens. Zo zijn lange verticale assen ontstaan met tussen de gietijzeren zuilen en de pedaaltorens consoles en sierzuilen. In het midden van het orgel is een bronskleurige versiering te zien met daarop een gevleugelde genius met een tekstlint: Een vaste burg is onze God. Ook dit element staat niet op zichzelf; op de kansel zijn eveneens reli\u00ebfs aangebracht. Het lijstwerk van de orgelkas is rijk gedecoreerd. Zoals kenmerkend is voor architectuur uit deze periode zijn motieven te zien die refereren aan uiteenlopende \u2018oude\u2019 stijlen. We zien neorenaissance rondbogen aan de bovenzijden van de pijpvelden, neogotische kruisbloemen op de bovenlijsten en een reeks inkassingen in de vorm van een neogotische boog. Te zien zijn tevens versieringen die doen denken aan het smeedwerk van de Art Nouveau, zoals de lijsten aan de bovenzijde van de kas en de omlijstingen van de vijf toondichters die zijn geportretteerd: Luther, Sweelinck, Bach, H\u00e4ndel en Mendelssohn-Bartholdy.\n\nNiet gepubliceerde bronnen\nA. Bouman, Dispositiecahier I.\nRapport Ton van Eck en Aart Bergwerff, 2002.",
  "Part13_084Uitgeest": "Een neogotisch front dat dankzij uitgekiende verhoudingen een opmerkelijke eenheid en grandeur uitstraalt. Twee trapeziumvormige hoektorens hebben hun equivalent in kleinere torens in het midden. Deze zijn aan de onderzijde sterk verhoogd, maar steken de hoektorens niet naar de kroon omdat ze aan de bovenzijde slechts iets hoger zijn opgetrokken. Het labiumverloop bij de kleine torens is net als bij de hoektorens recht. De torens hebben eenzelfde dak ter bekroning en dezelfde blinderingen. Ook de velden hebben gelijke blinderingen, waarbij die van het middenveld gedeeld is. De krachtige rechthoekige vorm van de tussenvelden word visueel versterkt door de rijk bewerkte boven- en onderlijst, en natuurlijk het beschilderde traceerwerk daaronder. De labiumlijnen en de blinderingen van de tussenvelden verlopen in tegengestelde beweging en hebben tevens een duidelijk richting: de buitenste velden markeren de overgang van de kleine torens naar de hoektorens. De vorm van het middenveld is niet meer dan een logische voortzetting van de andere twee tussenvelden. De fijnmazigheid van het decoratiewerk versterkt de grandeur nog eens. Opmerkelijk is de balustrade met zijn grove en felgekleurde traliewerk.",
  "Part13_085UrkCGK": "Een helder ontwerp met drie hoofdtorens en gedeelde tussenvelden, dat de suggestie wekt dat het orgel oorspronkelijk twee manualen had. Goed te zien is hoe het gehele ontwerp naar het midden toe is gedacht. De hoektorens liggen iets verder naar achteren, de velden daarnaast bewegen naar boven en naar voren toe, het eerstvolgende tussenveld heeft verhoogde pijpstokken, is kort en recht \u00e9n heeft labiumlijnen die in gelijke richting aflopen, precies als de aangrenzende pijpen van de middentoren. Decoratie aan de pijpvoeten ontbreekt. Aan de pijpuiteinden, en op de verhoogde frontstokken is deze zeer elementair neoclassicistisch. Dit staat enigszins op gespannen voet met latere decoratieve toevoegingen, zoals de vleugelstukken, de sierpotten en de engelen onder de torens, die met bladeren omgeven zijn en vanwege hun kleurstelling extra aandacht krijgen. Zo is het gezicht van dit orgel veranderd van streng klassiek in, althans op het eerste gezicht, weelderig barok.",
  "Part13_086Zwolle": "Dit vijfdelige orgelfront biedt een variatie op het bekende \u2018catalogusfront\u2019 dat door de firma Proper kant en klaar werd geleverd. De afwijkingen zijn de ongewoon brede middentoren en de aanwezigheid van gedeelde tussenvelden. Verhoogde frontstokken zijn bij dit orgel dan ook niet aanwezig. De beneden- en bovenvelden worden van elkaar gescheiden door naar de middentoren oplopende lijsten. Boven de bovenste velden soortgelijke lijsten, nu voorzien van knorren en, tegen de toren, twee afhangende lambrequins. Ook de aanwezige torenbekroningen zijn elementen die bij de catalogusfronten herhaaldelijk voorkomen. Zij bestaan uit door een bol bekroonde koepels, elk geflankeerd door twee kleine, op sokkels geplaatste obelisken. De verdere ornamentiek biedt niet veel nieuws: blinderingen aan de bovenzijden van de velden, uitgezaagd met de contour van een liggende, benedenwaarts geopende C-voluut; torenblinderingen aan pijpvoeten en -uiteinden met tegen elkaar liggende C-voluten, die samenkomen in een gedrukt lelievormig element; ongedecoreerde klokvormige consoles met tolvormige knoppen; gesloten vleugelstukken, opgebouwd uit een opeenstapeling van verdikte S- en C-voluten, gedecoreerd met enkele tongvormige bladeren.",
  "Part13_087Bontebrug": "Het front van dit orgel is nauw verwant aan dat van het Conacher-orgel in Vrijhoeve-Capelle (1894, deel 1886-1894, 375-376) in zijn oorspronkelijke toestand, maar heeft toch een geheel eigen karakter. Ook hier een breed middenveld, ronde torens en loze zijvelden. Hier liggen de frontstokken van middenveld en torens op \u00e9\u00e9n lijn en zetten de zijvelden lager aan. Het labiumverloop in het middenveld heeft de vorm van een flauw gebogen omgekeerde V. Ook hier wordt het pijpwerk bijeengehouden door stijl- en regelwerk. De stijlen worden bekroond door gepunte bollen. In de zijvelden zijn de regels aan de bovenzijde bij de torens voorzien van een driehoekig ornament in gestileerde plantaardige vormen. In de torens zijn banden aangebracht met florale motieven; de consoles eronder bestaan uit samengestelde voluutvormen. De regel in het middenveld is bijzonder; deze heeft namelijk de vorm van een driehoek met een boog eronder, waardoor het geheel een vage herinnering wekt aan de gotiek, terwijl uitgesproken gotische vormen nergens zijn te vinden. De beschildering van de pijpen beperkt zich hier tot enig eenvoudig rankwerk.",
  "Part13_088Adorp": "Een eenvoudig vijfdelig fronttype van nogal uitgerekte proporties en met weinig hoogteverschil tussen middentoren en zijtorens. Het is bekend dat Eertman voor de bouw van dit instrument gebruik maakte van belangrijke delen van een oud orgel dat door N.A. Lohman in Adorp was geplaatst. Hieronder bevond zich vrijwel al het historische pijpwerk. De vraag is tot nu toe steeds geweest of Eertman ook onderdelen van de kas opnieuw heeft gebruikt. Een complicerende factor daarbij is dat hij wat zijn orgelkassen betreft historiserend te werk ging.\nWat kunnen we nu, rekening houdend met dit alles, over dit orgelfront zeggen? Gelet op de algehele maatvoering en proporties past dit orgel zonder meer in het oeuvre van Eertman. Een vrijwel gelijke versie is te vinden in Meedhuizen (Hervormde Kerk, 1906). We zien dezelfde langgerektheid, hetzelfde geringe hoogteverschil tussen de torens, dezelfde aantallen pijpen met hetzelfde tegengestelde labiumverloop in de tussenvelden en dezelfde schuine afsluitingen van de velden, die in snijwerk zijn uitgevoerd. In Meedhuizen zijn de zijtorens echter spits en is de middentoren veelhoekig. Men zou met andere woorden kunnen zeggen dat laatstgenoemd orgel enkele Schnitgeriaanse aanpassingen heeft ondergaan.\nBlijft over het decoratieve snijwerk aan het orgel van Adorp. De vleugelstukken met hun geschulpte C-voluten en schuim- en bladwerk stammen in hun stijlzuiverheid en verfijning zonder meer uit het rococo. Ook in de bovenblinderingen van de torens ziet men S-ranken, gecombineerd met geschulpte C-voluten en schuimwerk van hetzelfde type als in de vleugelstukken. Tussen de ranken van de middentoren zijn verder linten gedrapeerd. Men kan daarom veilig stellen dat vleugelstukken en torenblinderingen uit het derde kwart van de achttiende eeuw dateren en naar alle waarschijnlijkheid van het oudere orgel afkomstig zijn.\nHet snijwerk aan de bovenzijde van de tussenvelden is wat moeilijker te determineren. Het bestaat uit smalle golvende bladranken die op de tussenstijlen zijn gelegd en daar zijn voorzien van afhangende bladtrosjes. Gelet op de elegante uitvoering zou dit snijwerk in de tweede helft van de achttiende of het begin van de negentiende eeuw ontstaan kunnen zijn. Heeft Lohman hier soms de hand in gehad? De omstandigheid dat Eertman niet uit een vast repertoire putte als het om zijn eigen snijwerk ging, maakt deze datering echter niet volledig bewijsbaar.",
  "Part13_089Brakel": "Zevenledig front, teruggrijpend op het rond 1865 ontwikkelde prototype. Binnen de lange reeks toepassingen van dit ontwerp behoort dit front tot de variant van de jaren 90 van de 19e eeuw, waarbij de ongedeelde velden recht en de smalle gedeelde velden hol gebogen zijn uitgevoerd.\nTraditiegetrouw zijn onder de ongedeelde velden, die verhoogd geplaatst zijn, en tussen de gedeelde velden diamantkoppen aangebracht.\nDe blinderingen bestaan uit de vormentaal die het Friese orgel van deze bouwtijd kenmerkt: voluten en plantaardige vormen. De uitvoering kent enkele onverwachte verrassingen, zoals de plantaardige motiefjes die geheel zelfstandig, zonder binding aan de daaronder liggende blinderingen, op het lijstwerk van de kappen zijn geplaatst. Net als bij het front van Berkenwoude (1896) is de toepassing van duidelijk aanwijsbare voluutvormen niet in alle blinderingen verwerkt. Bij de pijpvoeten van de middentoren is de voluut manifest aanwezig, elders is de vorm doorgaans tot een plantaardige tak getransformeerd.\nDe opzetstukken op de zijtorens bestaan uit een schild tussen gespiegelde voluten. Op de middentoren is een lier geplaatst op een breed pi\u00ebdestal, dat ook door korte voluten wordt omlijst. Daarnaast zijn in dit ornament verschillende bloemen verwerkt.\nDe vleugels volgen het bijna vaste patroon van de jaren 1890, waarbij uit een S-vormige dunne plantenslinger een brede voluut ontstaat met een deels zuiver verticale lijst, uitmondend in een cirkel, waarbinnen een bloem is geplaatst. De vlakke delen zijn met ruitwerk ingevuld.",
  "Part13_090DenHam": "Een tamelijk gedrongen orgelfront in neoromaanse stijl die hier wat consequenter is toegepast dan in Rottum (1889, deel 1886-1894, 136-137). Men ziet een driedelige vlakke opbouw met een verlaagde middenpartij. Beide buitenste delen bevatten rondbogige gelobde pijpenvelden met een rechte labiumlijn en eindigen aan de bovenzijde in een flauwe puntgevel, in de top bekroond door een soort driebladige bloem en op beide hoeken door een gebogen bladrank. De middenpartij is aan de onderzijde voorzien van een in een benedenwaarts gerichte punt uitlopende blindering, die correspondeert met het V-vormige labiumverloop. In deze blindering zijn twee tondi met vierpassen uitgespaard. Aan de bovenzijde van dit veld drie rondbogen, waarvan de middelste groter is. Boven de middelste rondboog een kleine puntgevel, bekroond door een lelievormig akroterium. Onder de rand van de gevels is steeds een rondboogfries aangebracht.\nDe benedenzone van het front wordt gevormd door een driedelige borstwering met rondboogfriezen. Op het middelste paneel een opschrift dat Menno Willemsen, een landbouwer uit de omgeving, die het orgel bij legaat had geschonken, in herinnering moet houden: Geschenk van / Menno Willemsen / overleden 6 Dec. 1898.",
  "Part13_091Dordrecht": "Een neorenaissance ontwerp dat gelijkenis vertoont met het orgel dat Maarschalkerweerd in de Hartebrugkerk te Leiden leverde (1877, deel 1872-1878, 340-343, en met het oorspronkelijke ontwerp voor Doesburg (1889, deel 1886-1894, 127-130). Zo domineert op vergelijkbare wijze de middentoren - geflankeerd door een gebroken fronton en twee velden op verhoogde pijpstok - in de vorm van een rondboogarcade met geprofileerde zuiltjes. Het effect van de dominante middenassen wordt nog versterkt door het rechte verloop van de labiumlijnen, een fraai kenmerk dat bij de zijtorens herhaald wordt. De halfronde hoofdtorens rusten op zware consoles en worden bekroond door sierpotten op voluten en het stadswapen van Dordrecht. Het motief van de sierpotten wordt op de bovenrand van de tussenvelden nog eens herhaald. Blinderingen zien we bij dit front alleen aan pijpuiteinden. Daarbij zijn de bovenste tussenvelden geblindeerd door een rondboog op pilasterzuilen en de onderste door zich naar elkaar toe draaiende voluten. De pijpvelden die de middentoren flankeren worden geblindeerd door een halve ezelsrugboog, een motief dat wordt herhaald in de blinderingen van de zijtorens. Het doet wat eclectisch aan, maar ondanks dit neogotisch element domineert de stijl van de neorenaissance en is het lijstwerk consequent in deze stijl uitgevoerd. Het is rijk geprofileerd, zoals bijvoorbeeld de lijst met trigliefen en vergulde eierlijsten onder het centrale gebroken fronton. Het bladgoud accentueert het front op geraffineerde wijze. Een aardige toevoeging aan het kerkgebouw is de bovenlijst van de deuren rechts en links naast het orgel, die net als het orgel bekroond zijn met het voor de neorenaissance zo typische gebroken fronton. De balustrade v\u00f3\u00f3r het orgel stamt uit 1775 en werd ontworpen in samenhang met voormalige Hess-orgel dat uit jaar. Ook het genoemde stadswapen dateert uit die tijd.",
  "Part13_092Gravenzande": "Het orgelfront van \u2019s-Gravenzande was oorspronkelijk in vrijwel alle opzichten gelijk aan het Bakker & Timmenga-orgel van Assendelft (1896). Een bewaard gebleven ingekleurde ontwerptekening diende voor beide orgels.\nDe bij het orgel van Assendelft beschreven ondersteuning van het orgel is in \u2019s-Gravenzande niet aanwezig. In \u2019s-Gravenzande staat het orgel op een orgelbalkon met een klassiek hoofdgestel, gedragen door tweemaal twee Toscaanse kolommen. Wellicht heeft hierop ook het voormalige orgel nog gestaan (L. van Dam & Zonen 1818, thans te Damwoude-Akkerwoude, deel 1790-1818, 336-338).\nOorspronkelijk was ook het orgel van \u2019s-Gravenzande in een donkere hoofdkleur geschilderd, waarbij net als te Assendelft de rechthoekige vormen op kappen, stijlen en panelen in een lichte contrastkleur waren uitgevoerd. In de huidige kleurstelling ontbreekt een contrastwerking in de onderbouw en komen ook de gelobde ornamentjes bij de uiteinden van de frontpijpen niet tot hun recht.",
  "Part13_093Lierop": "Een uiterst eenvoudige kas in een soort neoromaanse stijl. De bovenkas omvat twee vlakke rechthoekige zijvelden en een eveneens vlak rechthoekig middenveld dat door een driehoekig fronton wordt bekroond. Aan weerszijden van het fronton twee consoles met knoppen in de vorm van gestileerde pijnappels. Boven de zijstijlen consoles met kalebasvormige knoppen. De horizontale regels aan de bovenzijde van de velden zijn gedecoreerd met gekartelde randen en telkens voorzien van twee afhangende geprofileerde knopjes. In de smallere onderkas, die ook geheel vlak is, centraal een rechthoekig veld met pijpen in een V-vormige opstelling. Aan weerszijden smalle rechthoekige velden. Tegen de zijkanten van de onderkas concaaf gebogen consoles, die de bovenkas ondersteunen.",
  "Part13_094Middelaar": "Een variant van het front te Vrouwenpolder (Proper, 1896), waarbij de tussenvelden nu wel erg hoog doorlopen. De bovenzijden van de tussenvelden zijn met een gegolfde bladrank in plaats van een langgerekt gelobd blad afgezet. Boven de consoles van acanthusbladeren ontbreekt deze keer de brede, over de hele breedte van het front doorlopende lijst. De vleugelstukken zijn een variatie op die van het orgel te Stad aan \u2019t Haringvliet (1897).",
  "Part13_095NoordhornHerv": "Een front waarbij, net als in Oosterwijtwerd (1895), het concept van Rottum (1889, deel 1886-1894, 136-137) in neorenaissancevormen is omgezet. Het geheel is iets anders geproportioneerd; het middenveld is smaller geworden en de tussenvelden breder. De verschillen met Oosterwijtwerd zitten verder in details. Zo eindigen de onderste etages van de tussenvelden nu aan de bovenzijde in gehalveerde segmentbogen en worden de zijtorens door vazen bekroond. De knop tussen beide frontondelen boven het middenveld ontbreekt, maar mogelijk is ze er wel op enig moment geweest. Verder grijpt Doornbos ook hier terug op de neogotiek bij de afsluiting van de bovenste tussenvelden: opnieuw ojiefbogen, nu breder en voorzien van een opengewerkte driepas van visblazen. Merkwaardig in deze context zijn tenslotte de voluutvormige vleugelstukken, die eerder bij een neoclassicistische kas thuishoren.",
  "Part13_096Odoorn": "Misschien wel het meest eclectische frontontwerp van het huis Van Oeckelen. Naast op de barok ge\u00efnspireerde vormen zijn ook elementen uit het rococo en uit de rondboogstijl te zien. Er bleven twee ontwerptekeningen van dit orgel bewaard: een vrij globale zonder de ornamentiek en een bijzonder gedetailleerde met alle decoraties; de basisvorm is in beide tekeningen dezelfde. Het uiteindelijke resultaat wijkt slechts op enkele punten af van de gedetailleerde ontwerptekening. Dit betreft de bekroningen op de zijtorens (knapen met een boek op de ontwerptekening), en, ter wille van een cartouche met tekst, iets hogere frontstokken dan in het ontwerp aangegeven. Het gevolg is dat ook de kappen van de torens iets hoger zijn. Het gerealiseerde snijwerk heeft minder op rococo-schuimwerk ge\u00efnspireerde krullen dan in het ontwerp getekend werd.\nHet front zelf is een variant van het 'trio' Groningen (Remonstrantse Kerk, 1885; front verdwenen), Olst (1888) en Delft (Lutherse Kerk, 1889, deel 1886-1894, 99-101 en 122-124). Een op 18e-eeuwse voorbeelden ge\u00ebnte basisvorm die een orgel met hoofdwerk, bovenwerk en pedaal (zijtorens) suggereert. Er is inderdaad een bovenwerk, maar in Olst en Odoorn is het pedaal aangehangen; de zijtorens van het Odoorner orgel bevatten, net als die van genoemde orgels, de grootste frontpijpen van de Prestant 8' HW. Opmerkelijk is het niet toepassen van een middentoren in het onderfront. Groningen had, Olst en Delft hebben, een breed, gedeeld pijpenveld in het midden, geflankeerd door twee spitstorens. In Odoorn is een ongedeeld middenveld aangebracht, afgesloten met een neoromaanse rondboog. Interessant is dat de verwante fronten in Slochteren (1895) en in Groningen (Lutherse Kerk, 1896) wel een, door de Van Oeckelens frequent toegepaste, gedeelde centrale middentoren hebben.\nDe bovenfronten van het trio Groningen-Olst-Delft tonen ter weerszijden van de geronde middentoren bolle zijvelden. Een breed fries van driepasbogen scheidt het boven- van het onderfront, en verbindt de beide zijtorens visueel met elkaar. In Odoorn zijn de zijvelden van het bovenfront vlak, terwijl het hier smallere fries vooral 'getekend' wordt door de genoemde rondboog die de kappenlijst van het onderfront onderbreekt en een visuele overgang naar de middentoren van het bovenfront bewerkstelligt. Aldus wordt de sterke breedtewerking van de fronten in Groningen-Olst-Delft in Odoorn getransformeerd tot een rijzig beeld.\nHet cartouche op de centrale frontstok bevat de volgende tekst: Dit orgel is een geschenk van den heer JAN HADDERS te Valthe. Ging, wat U zegening schonk, bij 's be\u00eahuis ramp verloren, Thans in de gift des Neefs prijkt nog des Ooms herboren, Hoe 't vuur ook woeden mocht, de mildheid won den strijd; Zoo juich dan, Orgelklank, opnieuw aan God gewijd. 1899.\nEen po\u00ebtische samenvatting van de Odoorner orgelgeschiedenis: in 1861 schonk Henderikus Zegering een orgel (Van Oeckelen) aan de kerk van Odoorn. Dit orgel ging in 1897 bij een brand verloren. Zegerings neef Jan Hadders schonk het huidige orgel aan de in 1898 herstelde kerk.\nDe frontstokken van de zijtorens zijn gecanneleerd, de overige frontstokken zijn van lijstwerk voorzien. De zijtorens en het bovenfront hebben vleugelstukken. Het lijnenspel van het snijwerk toont de voor het huis Van Oeckelen kenmerkende vermenging van S-ranken, C-voluten en plantenmotieven; de zijwangen van het bovenfront zijn als het ware samengesmeed in een accoladevorm met krullen. Centraal bovenop de kas staat de bekende lier. Op de zijtorens prijken, in afwijking van de gedetailleerde ontwerptekening, bundels muziekinstrumenten, zoals ze ook door vader Petrus van Oeckelen werden toegepast. Misschien een herinnering aan het in 1897 verbrande vorige Van Oeckelen-orgel?",
  "Part13_097Oisterwijk": "Een front dat waarschijnlijk is ontworpen door Pierre Cuypers en dat bijzonder fraai harmonieert met het kerkgebouw. Zo trekken niet de twee orgelkassen primair de aandacht, maar het glas-in-loodvenster daartussen. Mooi om te zien is hoe de twee tussenvelden naar het midden toe bewegen doordat ze beide zijn gedecoreerd met een halve spitsboog. Wanneer men het geheel op zich laat inwerken blijft eigenlijk alleen de vraag over waarom de buitenste velden gedeeld zijn en relatief zo hoog; dit strookt niet helemaal met de opbouw naar het midden toe. Het decoratiewerk is beperkt, maar rijk uitgevoerd. Bijzonder zijn de in totaal acht beelden op het orgel: vier op de hoge torens in het midden, twee verder naar buiten en twee boven de speeltafel. Het orgel is van twee schilderingen voorzien, aan weerszijden van het ronde venster. We zien links koning David met zijn harp, rechts de heilige Caecilia aan haar orgel.",
  "Part13_098Rossum": "Een nagenoeg exacte herhaling van het front te Hoorn (Terschelling) uit 1894 (deel 1886-1894, 348-349). Kruse leverde dit type orgel vele malen. Slechts bij zeer nauwkeurige beschouwing is een kleine afwijking in het snijwerk te Rossum zichtbaar: de smalle rand gebladerte aan de onderzijde van torens en onderste tussenvelden is in Rossum tamelijk horizontaal gehouden, terwijl ze in Hoorn op- en afloopt.",
  "Part13_099Saaksum": "Een uiterst eenvoudig front met een driedelige blokvormige opbouw, waarvan de middenpartij verhoogd is. Het front is geheel vlak, heeft rechthoekige zijvelden en een middenveld dat door een spitsboog wordt afgesloten. Het labiumverloop is in alle velden horizontaal. De verdere, zeer summier gehouden, ornamentiek heeft zowel neogotische als neoclassicistische elementen. Onder de pijpvelden een lijst met opengewerkte vierpassen. De stijlen die de velden flankeren, zijn gecanneleerd en eindigen aan de bovenzijde in pi\u00ebdestallen met geprofileerde lijsten. Tussen deze pi\u00ebdestallen, boven de zijvelden, een soort entablement, gedecoreerd met een tandlijst en een opengewerkte rand van gezaagde balusters. Op dit entablement een geknikte C-voluut, die als overgang naar het hogere middenveld fungeert. De zwikken van de spitsboog van het middenveld zijn voorzien van een uitgezaagde versiering van eenvoudig gestileerde bladranken en bloemen. Hierboven wordt het middenveld afgedekt door een kroonlijst met tandlijst.",
  "Part13_100Wageningen": "Het front van dit orgel grijpt terug op het ontwerp dat in 1879 in Mantgum voor het eerst door de orgelmakers Van Dam werd toegepast. (deel 1878-1886, 81-82). Omdat het een frontontwerp voor een groot orgel betreft, bij voorkeur met vrij pedaal, is het aantal toepassingen kleiner dan bij de meer bescheiden fronten het geval is. Desondanks zijn zeven orgels in het oeuvre van Van Dam van dit fronttype voorzien.\nEen vergelijking met het eerste exemplaar, het orgel van Mantgum, brengt in de eerste plaats verschillen in het ontwerp aan het licht. De afmetingen van het Wageningse orgel zijn in de breedte toegenomen door vergroting van het aantal pijpen in de velden. De smalle velden naast de middentoren kregen elk \u00e9\u00e9n pijp meer; de boogvelden onder twee meer en de velden daarboven drie meer. Een tweede verschil geldt de vormgeving van het onderfront. In Mantgum zijn de middelste drie velden van het onderfront verhoogd geplaatst. In Wageningen staan alle velden van het onderfront op een overeenkomstig niveau. De hieruit vloeiende pijplengte en mensuur hebben wellicht het verschil van het aantal pijpen in het middenveld veroorzaakt; in Mantgum staan 13 pijpen in het middenveld terwijl er in Wageningen maar 11 staan.\nEen derde verschil is de afsluiting van de bovenste brede tussenvelden. In Mantgum bestaat deze uit de gebruikelijke geknikte voluutvorm, omrankt met uitbundig snijwerk, zoals dat ook bij andere fronten te zien is. Bij het front van Wageningen is daarentegen een forse paneelvormige afsluiting gemaakt, onder een rechte lijst. Tenslotte is ook direct onder de middenkap nog een verschil waarneembaar: boven het bovenste smalle veld is in Wageningen een paneel te zien, wat bij het prototype niet het geval is.\nAan de ornamentiek is te zien dat de orgelmakers met dit orgel goed voor de dag wensten te komen. De toegepaste thema\u2019s zijn bekend: voluutvormen en vegetatieve motieven, alles in een stijlbesef dat aan de Lodewijk XIV-stijl herinnert. De uitvoering is bij dit grote front opvallend krachtig en gevarieerd.\nIn de onderbouw vallen de rijk uitgevoerde muziekinstrumenttrofee\u00ebn op die onder de vleugelstukken zijn geplaatst. Ook de streng symmetrisch uitgevoerde opengewerkte rand erboven is een uniek element in Van Dams vormentaal. De culs-de-lampe onder de middentoren heeft, naast traditionele vormen een cherubijn in het midden van het ornament. Boven in de drie torens zijn ook kleine gevleugelde cherubijntjes als koppelmotief bij de blinderingen aangebracht. Deze komen overigens ook bij andere fronten sporadisch wel voor.\nDe blinderingen zijn ruim opgezet en vlezig uitgevoerd. Bij de drie grote velden van het onderfront is steeds een identiek koppelmotief in het midden toegepast. Uitzonderlijk is dat voluutvormen hier ook bij de blinderingen van de smalste velden voorkomen. Bij de bovenste zijvelden bestaan de bovenblinderingen uit gekoppelde C-voluten, summier aangevuld met takjes. Boven op de rechte lijst van deze velden is het ornament toegepast, dat als een citaat uit het vijfledige front van het Raamsdonk-type kan worden gezien: de liggende C-voluut, in de hoek ingevuld met ruitwerk.\nDe opzetstukken op de zijtorens bestaan uit een schild met druiventros, omlijst door voluten en bekroond door een palmetachtig motief. In het opzetstuk op de middentoren, dat een soortgelijke opbouw bezit, zij het breder uitlopend, is op het schild het wapen van Scheveningen (drie gekroonde haringen) aangebracht.\nDe vleugelstukken zijn bij dit front aangepast aan de grotere beschikbare hoogte. Bovenaan begint het ornament bescheiden, als een citaat uit de vorm daaronder. Vervolgens een horizontaal lijstje en daaronder de gebruikelijke vorm, met eerst een C-voluut met blad- en bloemmotieven, overgaand in een verticaal naar onderen lopende band, die onderaan een cirkelvormige krul vormt, met daarbinnen een cirkelvormige bloem. Via twee hieraan verbonden uitlopers is het stuk aan de bovenlijst van de korte balustrade verbonden. De vlakke vullingen zijn als ruitwerk uitgevoerd.\nHet is verheugend dat de nieuwe eigenaar te Wageningen het witte schilderwerk dat in Scheveningen in het kader van de modernisering van het kerkinterieur was aangebracht, vervangen heeft door een kleurstelling die overeenkomt met de intenties van de makers van dit vorstelijke orgel.",
  "Part13_101Wemeldinge": "De orgelmakers Van Dam presenteerden tegen het eind van de 19e eeuw een nieuw frontontwerp. Het is niet ondenkbaar dat Pieter van Dam hierbij een belangrijk aandeel heeft gehad: in verkleinde vorm keert het ontwerp jaren later onder zijn leiding nog tweemaal terug (Berlikum, Doopsgezinde Kerk en Oosterbierum, Gereformeerde Kerk, beide 1916). Bovendien zijn er ook details, zoals de consoles onder de torens, die in het werk van de vierde generatie Van Dam school zullen gaan maken.\nHoe is dit front is ontstaan? In het werk van Van Dam circuleerde al vanaf 1856 een frontontwerp dat vijfledig was en de afwisseling veld-toren-veld-toren-veld kende. Dit in klassieke lijnen gedachte ontwerp kan een neogotische vertaling hebben gekregen. Men zou ook kunnen denken aan het in de tweede helft van de 19e eeuw gangbare front van drie vlakke spitsbogige frontvelden, waaraan hier dan twee torens zouden zijn toegevoegd. Tenslotte kan ook het imposante verloren gegane Witte-front van de Grote Kerk te Den Haag (1882) genoemd worden, met een groot centraal middenveld, van waaruit de kleinere partijen zich in een afwisseling tussen torens en velden naar weerskanten ontwikkelen. Dat het front van Wemeldinge een sterk geaccentueerd middenveld bezit maakt de verwijzing naar Den Haag interessant, temeer enkele jaren later in het werk van de vierde generatie ook weer een fronttype zal opduiken (Vlissingen/Middenbeemster) dat eveneens naar het Haagse front verwijst.\nHoe dan ook, de orgelmakers Van Dam kleden hun nieuwe frontontwerp hier aan met een neogotische vormentaal, die vanaf 1866 van tijd tot tijd in hun werk opduikt. Nieuwe elementen, veroorzaakt door het opnemen van spitse fronttorens, zijn behalve de al genoemde consoles de opengewerkte bekronende spitsen. Voor het overige herkent men weer het kielbogig opzetstuk op het middenveld, de pinakels, de tootlijsten, de opengewerkte zones onder de vlakke velden, met hun geometrische motieven, en de ingezwenkte lijst van de zijstukken, waaronder een vijfpas, twee driepassen en twee visblazen.\nHet is verheugend dat het front nu weer de oorspronkelijke vorm en afmetingen bezit. Bij de plaatsing in Wemeldinge in 1958 werden alle frontpartijen ingekort en werden de zijvelden nog verder in hoogte gereduceerd, waarbij het aantal frontpijpen van negen tot vier werd teruggebracht. In het kader van de jongste restauratie kon aan de hand van een foto van de oorspronkelijke situatie in Kruiningen de reconstructie plaatsvinden.",
  "Part13_102AlphenaandenRijn": "Het was logisch geweest op deze plaats een kas in twee delen te bouwen, links en rechts van het venster. Hilboesen moet met een dergelijk fronttype vertrouwd zijn geweest, als meesterknecht van Ypma. Het werd een nogal brede neogotische kas. Echter vooral qua versieringen, want van het karakteristieke opwaartse karakter van de neogotiek is hier weinig te zien. We zien als ornamenten enkele spitse en opengewerkte torens, pinakels, kruisbloemen en kruisen. In een andere samenhang kunnen dit soort elementen de verticale werking accentueren. Het front is opgezet met tussen de buitenste torens een relatief weinig hogere middentoren en brede tussenvelden, die gedeeld zijn. Ook dit versterkt de breedtewerking, te meer omdat de laagste tussenvelden de breedste zijn. De tootboog van de middenvelden is eveneens breed, en horizontaal halverwege afgeknipt. Onderaan de kas is fraai snijwerk te zien met ranken, driehoekig oplopend richting de middentoren. Dit lijkt geheel bedoeld te zijn als een fronton, zoals dat normaliter in de architectuur ter bekroning wordt gebruikt.",
  "Part13_103Appelscha": "Het orgel stond oorspronkelijk op een galerij boven de entree, aan de zijwand. Na de kerkbrand van 1966 is het orgel in de lengteas van de kerk geplaatst en in een gewijzigde kleurstelling geschilderd. Het front is vijfdelig van opzet, met een gedeelde (zeldzaam bij eenklaviers orgels van het huis Van Oeckelen!) geronde middentoren, gedeelde inspringende tussenvelden en twee geronde zijtorens. De zijtorens hebben ieder 9 frontpijpen, in zowel het bovenste als het onderste deel van de middentoren staan 11 frontpijpen; voor Van Oeckelen ongebruikelijk hoge aantallen. Bovendien zijn slechts 17 frontpijpen sprekend, alle opgesteld in de zijtorens. De aanleiding voor de curieuze frontopstelling is wellicht een combinatie van verschillende factoren. De Van Oeckelens bouwden vaak orgels voor eigen risico, die vervolgens te koop werden aangeboden. Potenti\u00eble kopers konden dan in de werkplaats te Harenermolen het betreffende orgel (nog zonder front) bezichtigen en bespelen. Ze kregen vervolgens de keuze uit verschillende frontontwerpen. Mogelijk is hier gekozen voor een frontontwerp met een hoge gedeelde middentoren. Op de oorspronkelijke plaats van het orgel zal aan de achterzijde onvoldoende hoogte voor achtvoets zijtorens zijn geweest. In elk geval is de kap van de (hogere) middentoren minder diep dan de kappen van de zijtorens. Het delen van de middentoren noopte de orgelmakers vervolgens de grootste prestantpijpen achter het front te plaatsen.\nAfgezien van deze ongewone basisvormgeving zien we veel bekende details. De tussenvelden lopen mooi in een harpvorm en zijn licht gebogen. Er zijn rijk versierde blinderingen (de benedenblinderingen in de middentoren zijn helaas verloren gegaan) en vleugelstukken. Ter bekroning: een rijk bewerkte lier en twee putti, een met een strijkinstrument en een met een blaasinstrument, op fraaie voetstukken met een reeks voluten. Deze putti lijken aanzienlijk ouder te zijn dan 1900. Er wordt wel geopperd dat ze afkomstig zijn van het Schnitger/Radeker&Garrels/Freytag-orgel in de Lutherse Kerk te Groningen, dat in 1896 plaats moest maken voor een nieuw Van Oeckelen-orgel. Delen van het verwijderde orgel zijn in ieder geval door de Van Oeckelens op verschillende locaties hergebruikt.",
  "Part13_104Borgsweer": "Een typisch negendelig Van Oeckelen-front, gebaseerd op 18e eeuwse Groningse principes. Het voor de Van Oeckelens meest typerende element is dat de middentoren wordt geflankeerd door zijvelden met ieder twee pijpen. Een eigen orgelbouwtechnische aanpassing aan 18e eeuwse vijf- of zevendelige front-schema's, terwille van het ook in het front plaatsen van een volledig uitgebouwd groot octaaf met inachtneming van oude verhoudingsprincipes, bij de Van Oeckelens resulterend in een zeven- of een negendelig forntschema. De overeenkomsten tussen het Borgsweerdse front en de fronten van Schettens (1891), Niekerk (Westerkwartier; 1894) en Woltersum (1894) zijn evident.\nWaarschijnlijk zijn er als gevolg van oorlogsgeweld enkele bekronende ornamenten verloren gegaan. De velden naast de middentoren worden bekroond door bollen. Op de middentoren een ornament dat door wijlen Arjen Looyenga fantasievol werd omschreven als \u2018welhaast een indiaanse verentooi\u2019. Opvallend is te zien hoe door het ontbreken van enkele decoratieonderdelen de verhoudingen van het instrument wat zijn zoekgeraakt. Iets vergelijkbaars geldt voor het aangebrachte bladgoud: het rijk geschakeerde lijstwerk krijgt zo wel heel sterk de aandacht en het orgel oogt hierdoor wat aan de drukke kant.",
  "Part13_105Burum": "Een vijfdelige neobarokke kas met drie ronde torens en gedeelde tussenvelden. Doordat de tussenvelden nogal breed zijn heeft het geheel een weinig elegante uitstraling. Ook de horizontale scheidingslijsten tussen de velden dragen hiertoe bij. Er zijn weinig concrete aanknopingspunten voor deze orgelkas. Het blinderingssnijwerk is van zink en bestaat uit gegolfde bladranken. In de bladranken van de houten vleugelstukken domineren grote C-voluten. Bovenop de tussenvelden opengewerkte S-ranken, die tegen de middentoren zijn geplaatst. Onder de torens ongedecoreerde trechtervormige consoles.",
  "Part13_106Culemborg": "Het Culemborgse front is het laatste van twee door J.F. Witte gebouwde orgels met een vlakke acht-voets fa\u00e7ade in rondboogstijl (middenveld hoger dan zijvelden), gecombineerd met enkele neorenaissancekenmerken. Beide orgels staan met oog op de plaatsing van de zangers vrij op een balkon. De ornamentiek van beide orgels is vrijwel identiek. Het eerste front dateert uit 1890 en werd gemaakt voor de Oud-Katholieke Maria Minorkerk in Utrecht (deel 1886-1894, 179-180). Qua hoofdlijnen (drie vlakke velden, afgesloten met een rondboog, het middenveld altijd sprekend) maken zij deel uit van een langere, in de jaren 60 van de 19e eeuw door C.G.F. Witte begonnen reeks die pas in 1902, het jaar waarin J.F. Witte overlijdt, zal worden be\u00ebindigd. Een vast terugkerend element in de latere orgels van deze reeks is de tympaanvormige afsluiting van het middenveld. We zien dat ook in Culemborg. In het oog springende verschillen met eerdere fronten in rondboogstijl: de in de pilastervormige frontstijlen aangebrachte cannelures, de kapitelen en basementen van deze frontstijlen, de diamantkoppen en de sterk gestileerde voluten.\nAl met al dus een ornamenteel schema dat ten opzichte van eerdere rondboogschema\u2019s een ombuiging in renaissance-vormen laat zien. In zijn orgels voor de Remonstrantse Kerk in Haarlem (1901) en de Hervormde Kerk in Harmelen (1902) zal J.F. Witte het neorenaissance-element nog wat verder uitwerken.",
  "Part13_107Delft": "Orgel en kansel vormen in deze kerk een geheel. Voor het front kozen de orgelmakers Van Dam hun vijfledig fronttype met ongedeelde velden, dat met het orgel van Raamsdonk (1881, deel 1878-1886, 179) aan hun repertoire was toegevoegd. Het hangt er wat onwennig, gedragen door twee consoles weliswaar, maar zonder balustrades aan de zijkanten, afgezien dan van een minuscuul galerijtje aan de rechterzijkant.\nBij de uitvoering van het front is getracht het ontwerp zoveel mogelijk in neorenaissancetrant om te buigen. Zo kregen alle stijlen, zowel in de onderbouw als in het front, cannelures en aan de bovenzijde kleine kapiteeltjes. De vergulde cherubijntjes tegen de kappen van de torens, die overigens bij uitzondering elders ook wel zijn toegepast, kunnen ook tot de beoogde aanpassing worden gerekend. Ook de vleugelstukken zijn vrijwel ontdaan van de gebruikelijke barokgeori\u00ebnteerde vormentaal.\nIn de blinderingen van de drie torens zijn echter wel vaste Van Dam-patronen herkenbaar: voluutvormen en vegetatieve thema\u2019s. Ook het eikenloof bij de pijpvoeten van de tussenvelden behoort tot de traditie in deze bouwperiode. Het ornament tegen de boogvorm van de tussenvelden lijkt uit gekoppelde c-voluutjes te zijn opgebouwd. Boven op de horizontale lijst van de tussenvelden weer de liggende c-voluut met ruitwerk.\nDe opzetstukken op de torens zijn voor het werk van Van Dam volstrekt atypisch. Op de zijtorens wat stijf gemodelleerde lieren met notenbalk, symmetrisch gespiegeld ten opzichte van elkaar, op de middentoren een opengeslagen boek met opschrift Vrede op aarde en daarboven zonnestralen in een halfcirkel.",
  "Part13_108Garsthuizen": "Een front dat prachtig in de ruimte staat. Het ademt een geheel authentieke sfeer. De kleuraccenten zijn subtiel toegepast. Er gaat een lichte drang naar voren en naar omhoog uit van de balustrade, zoals dit ook bijvoorbeeld bij het Van Oeckelen-orgel in Olst het geval is. Het front heeft een voor de orgelbouwer typische vijfdelige opbouw en is gedacht vanuit de verhoogde middentoren die rust op een basement met cannelures. Sierlijk lopen de labialijnen, lijsten en het rankwerk van de middenvelden in een harpvorm weg. Een balangrijk onderdeel van deze beweging is het rankwerk dat aan de bovenzijde van de velden is gedrapeerd, zonder aparte lijst en dus ontdaan van alle zwaarte. Het lijstwerk is rijk bewerkt, en de stijlen zijn voorzien van inkassingen. Bovenop het orgel zien we elementen die veel voorkomen bij Van Oeckelen: een lier met rankwerk en instrumententrofee\u00ebn, alledrie op een gecanneleerd basement, waarmee een motief wordt herhaald dat we ook zien op de verhoogde pijpstok van de middentoren.",
  "Part13_109Gerkersklooster": "Een Bakker & Timmenga-front van het type-Wouterswoude, zoals gebruikelijk uitgevoerd met vlakke tussenvelden. Bij alle zeven frontonderdelen ontbreekt snijwerk bij de pijpvoeten. De tussenvelden zijn hier voorzien van negen pijpen, waardoor het front meer breedtewerking heeft gekregen.\nDe blinderingen bestaan ook hier weer uit voluutvormen en plantaardige motieven. De proporties zijn aan de situaties aangepast: dunne randjes bladwerk, met een enkele bloem, bij de velden, grotere en meer gevarieerde stukken in de torens.\nDe opzetstukken zijn uit dezelfde motieven opgebouwd, met hierin een grotere rol voor herkenbare voluutbanden in C-vorm. Het opzetstuk op de middentoren bevat een lier, die bij dit orgel wat minder prominent omhoog steekt dan elders vaak het geval is.\nDe vleugels behoren tot het type dat zich naar onderen gaandeweg verbreedt. In de voluutruimte zijn afhangende takken met bladeren en een ruime bloementooi te zien.\nDe klassieke culs-de-lampe bestaan uit omgekruld blad.",
  "Part13_110Goenga": "Een front uit de reeks identieke fronten die teruggaat op het front van Wouterswoude van 1894: drie ronde torens, recht uitgevoerde gedeelde tussenvelden met houten scheidingspaneel met onderaan een gebogen verloop.\nOpmerkelijk bij dit front is de relatie tussen front en balustrades. De bolle profiellijst van het frontbasement is doorgetrokken in de balustrades; het paneelwerk onder het front wordt ook in de balustrades voortgezet. Boven de bolle lijst is nog een verhoging op de balustrades aangebracht, waarbij de paneelindeling van het onderliggende deel is aangehouden.\nDe ornamentiek toont de bekende traditionele thema\u2019s: voluten, bladranken en bloemen, bij dit front alles in een uitbundige en levendige uitvoering. De bovenblinderingen van de torens hebben een schakelfiguurtje middenin dat een klein beetje over het lijstwerk heen valt.\nDe opzetstukken op de zijtorens worden door een palmetachtig figuur bekroond, bij het opzetstuk op de middentoren vormt een lier de bekroning. In de vleugelstukken zijn voluutvormen gecombineerd met bebladerde takken. De culs-de-lampe bestaan gewoontegetrouw uit omgekruld blad. De kleuren lijken origineel te zijn.",
  "Part13_111Gouda": "Een neoclassicistisch ontwerp dat voortborduurt op die van Ursem (1894, deel 1886-1894, 373-374) en Asch (1896), hoewel beduidend groter dan het laatstgenoemde instrument. We zien eenzelfde vijfdelige opbouw met gedeelde tussenvelden. De onderkas is voorzien van panelen met opgelegde ruitvormen. Wie dit front vergelijkt met het prototype in Ursem, merkt op dat de versieringen van de tussenvelden en de krullen naast het middenveld weliswaar sterk gelijken, maar dat de blinderingen van de midden- en zijtorens ontbreken. Wellicht deden de toten die als versieringen in het prototype voorkwamen, toch nog iets te veel denken aan de neogotiek. Ter bekroning zien we boven de zijvelden twee gebroken frontons met in het midden een obelisk als vulling, waar een bloem uit bloeit. Midden op het orgel, eveneens in gebroken fronton, het symbool van de lutheranen, de zwaan. Want: Doopsgezinden hebben een houten huisje, Roomsen hebben een kruisje, Calvinisten hebben een haantje, Lutheranen een zwaantje!; dit overigens sinds 1950. Qua stijl wat onbeholpen, maar als symbool op zijn plaats.\n\nNiet gepubliceerde bron\nA. Bouman, Dispositiecahier V.",
  "Part13_112Heerenveen": "Vijfledig front, onderdeel van de reeks fronten met gedeelde tussenvelden met parallel labiumverloop en een als paneel uitgevoerde scheiding, aan de onderzijde in de vorm van een boogsegment. De tussenvelden zijn hier vlak uitgevoerd.\nSobere uitvoering van de blinderingen die alleen bij de boveneinden van de pijpen zijn aangebracht. Bij de torenblinderingen en de opzetstukken is de vertrouwde uitbundige compositie van C-voluten, bladranken en bloemen waarneembaar. Op het middelste opzetstuk traditiegetrouw de lier.\nDe vleugelstukken zijn verwant aan die van Oudemirdum (1900). Geen wijnranken en vogeltjes, maar in het hart van de voluten afhangende takken met blad en vrucht, onderaan doorgetrokken tot op de balustrade.\nDe sobere uitvoering blijkt ook uit de totale afwezigheid van vergulde accenten, ook niet op de labia van de frontpijpen. Op een oude foto van het nog ongewijzigde kerkinterieur, aanwezig in de consistorie, ziet het orgel er net zo uit als het zich nu vertoont.",
  "Part13_113Hemmen": "In Hemmen treffen we een balustradeorgel aan dat qua frontschema veel overeenkomst vertoont met de in het vorige deel (1886-1894) besproken trits Diepenheim (1882, 260-261), Schoonrewoerd (1893, 320-321) en Oud Zuilen (1894, 361-362): drie torens, waarvan de middelste (ronde) toren hoger is dan de spitse zijtorens. Tussen de torens vlakke velden.\nDe frontschema\u2019s van deze orgels zijn echter bepaald niet identiek. Het meest in het oog springende verschil tussen de eerste drie en het in Hemmen toegepaste schema is de horizontale deling van de tussenvelden in Hemmen. De voetlijst van de tussenvelden, die in Diepenheim en Schoonrewoerd hoger ligt dan de voetlijst van de torens, is in Hemmen daartoe verlaagd. De bovenlijst van de zijtorens is doorgetrokken over de bovenste velden, een variatie die Van Druten in enkele van zijn oudere orgels ook al toepaste.\nLiepen de labiumlijnen bij de oudere Van Druten-orgels vanuit de middentoren af naar de zijtorens, in Hemmen dit precies andersom. Ook de in Hemmen aangebrachte decoratie laat verschillen zien met de drie eerder opgeleverde orgels. Het pijpwerk van de torens wordt aan de bovenzijde afgesloten met plantaardige motieven en lijstwerk. Bovenop de middentoren prijkt een monumentale klok met cijfers in Romeins en Arabisch schrift. Deze klok wordt omkranst door een vruchtenslinger. Op de zijtorens vaasvormige ornamenten. De drie torens steunen op consoles. Onder de torens gestileerd acanthusblad. Het blinderingsnijwerk voor de pijpvoeten vertoont geometrische vormen, die door hun soberheid sterk afsteken tegen de royale vormgeving van de vleugelstukken. Deze vleugelstukken ogen, met hun muziekinstrumenten en C-voluten, bepaald royaler dan hun geestverwanten in Oud Zuilen en Schoonrewoerd.",
  "Part13_114Hornhuizen": "Een eenvoudig traditioneel vijfdelig front, met drie halfronde hoofdvelden en gedeelde tussenvelden. Mogelijk heeft Doornbos hier de basisvorm van Petrus van Oeckelen uit 1851 als uitgangspunt genomen, gewijzigd en aangevuld tot een volledige orgelkas. De vleugelstukken, met ranken, bloemen en krullen, dateren mogelijk uit 1851. Vergelijkbare versieringen aan de pijpuiteinden van alle velden, hoewel dit bij de tussenvelden binnen apart lijstwerk is verwerkt. Aan de pijpvoeten ontbreekt iedere versiering. Bovenop het orgel staan drie sierlijke engelenbeelden met een mooie S-curve in hun houding, met links een viool en rechts een fluit. Deze beelden zouden eveneens uit 1851 kunnen stammen, maar zouden ook later geplaatst kunnen zijn. Het orgel is tevens voorzien van een cartouche (1900?) met daarop een geschilderde instrumentenverzameling met de gitaar prominent op de voorgrond; het orgel slechts bescheiden op de achtergrond.",
  "Part13_115Itens": "Front van dezelfde opzet als dat van het Bakker & Timmenga-orgel te Heerenveen (1900). Ook hier geen blinderingen bij de pijpvoeten. Eenvoudige ranken bij de velden, en torenblinderingen die wat expressiever zijn dan dezelfde blinderingen in Heerenveen, met name door de veelvuldige toepassing van bloemmotieven.\nBij de opzetstukken op de zijtorens gekoppelde C-voluten en een palmetachtig motief in het midden, op de middentoren een sierlijke lier op een compositie van voluten en bloemen.\nDe vleugelstukken bestaan uit grote voluten, bladranken, een wijnstok met druiventros en vogel. Naast het feit dat de ornamentiek hier verfijnder is dan in Heerenveen speelt ook de kleur- en goudbehandeling een grote rol bij het feit dat dit front een feestelijk karakter bezit.",
  "Part13_116NoordhornDPS": "Met zijn neoclassicistische uiterlijk een voor de tijd van ontstaan nogal ouderwets aandoend orgel. Het heeft een vijfdelig front met een ronde middentoren, ongedeelde tussenvelden en, als bijzonder archa\u00efserende elementen, spitse zijtorens. Eigenlijk verraadt alleen de afwezigheid van consoles onder de torens en het ingekaderde blinderingssnijwerk boven de tussenvelden de maker. Dit snijwerk bestaat uit een S-rank, voortkomend uit een gehalveerde tondo, die tegen de zijkant van de omkadering ligt. De decoratie is verder beperkt gebleven tot schematisch uitgewerkte draperie\u00ebn als bovenblinderingen in de torens. Vleugelstukken ontbreken. Als bekroningen twee vuurpotten en een lier.",
  "Part13_117Oosterend": "Vijfledig front met ongedeelde tussenvelden, behorend tot de reeks Van Dam-fronten die teruggrijpen op het ontwerp van het orgel in Raamsdonk (1881, deel 1878-1886, 179-180).\nOmdat E de grootste frontpijp is, zijn de afmetingen bescheiden. Verhoogd geplaatste tussenvelden met diamantkoppen in het paneel onder de velden. Op de horizontale afsluitingslijst van de velden ditmaal geen liggende C-voluut, maar een meer naar de neorenaissance neigend opzetstuk met in het midden een klein ornamentje op een pi\u00ebdestal.\nDe torens zijn voorzien van blinderingen met voluten en plantaardige motieven. Bij de pijpvoeten van de velden is dat ook zo, maar tegen de afsluitende boog is ornament geplaatst dat weer uit gekoppelde C-voluutjes bestaat. De opzetstukken bestaan uit ingezwenkte schilden, op de zijtorens met ruitwerk op het schild, bij de middentoren een wat breder schild met ruitwerk en daarop een druiventros.\nDe vleugels laten een bijzondere variant zien: tegen de zijstijl is een horizontaal lijstje geplaatst, met daarop een klein bladtakje, zoals Knipscheer veelal deed. Onder dat lijstje begint in feite het vleugelstuk, direct met een band, waarop in het vertikaal dalend deel het \u2018geteld-geld-motief\u2019 is aangebracht. De voluutkrul die dan volgt, omrankt met blad, en voorzien van centrale bloem, behoort weer tot het standaardrepertoire. Ook hier is weer ruitwerk toegepast. De culs-de-lampe vertonen het gebruikelijk patroon met gespiegelde voluten en grote bloemen in de overblijvende ruimtes.",
  "Part13_118Oudemirdum": "Vijfledig front, te plaatsen in de reeks fronten die op het werk van de Adema\u2019s zijn terug te voeren. De uitvoering, ook wat de ornamentiek betreft, is vrijwel gelijk aan het orgel van Sondel (1897), dus met rechte tussenvelden. Geen blinderingen bij de pijpvoeten, voluten, bladranken en bloemen in de blinderingen. Bij de blinderingen in het boogvormig veld is hier geen bloem aangebracht.\nAfwijkend is de vorm van de vleugelstukken. De wijnrank en de vogel zijn hier vervangen door een afhangende tak met bladeren en vruchten. De vorm van het stuk keert aan de onderzijde hier niet naar de kas terug, maar is door een laatste C-voluut, wederom gevuld met afhangende tak, met de bovenlijst van de balustrade verbonden.\nV\u00f3\u00f3r de kerkrestauratie van 2000 was het orgel in eikenimitatie geschilderd, voorzien van vergulde biezen, paneelcontouren en accenten in het gesneden ornament.",
  "Part13_119Rotterdam-Kralingen": "Een overzichtelijk vijfdelig geheel met spitse zijtorens, een ronde middentoren en ongedeelde tussenvelden. Qua opbouw vormen de middentoren en de tussenvelden \u00e9\u00e9n geheel, doordat de pijpstokken van de tussenvelden aan weerszijden richting de middentoren aflopen en de blinderingen aan de bovenzijden van de tussenvelden samen \u00e9\u00e9n tootboog vormen en congrueren met die van de middentoren. Deze samenhang wordt nog versterkt doordat de labiumlijnen van de tussenvelden aflopen richting de hangende labiumlijnen van de middentoren. Een vreemd element is de crescendokast van het tweede manuaal, die hoog boven het front uittorent. Deze gaat deels schuil achter de schouders van de middentoren, die zijn gedecoreerd met opengewerkt traceerwerk. Met decoratie helemaal bovenop is tevergeefs geprobeerd de crescendokast bij het geheel te betrekken. De neogotische decoratie is niet uitbundig. Alle torens hebben een fraaie spitse boog aan de pijpuiteinden, met bij de zijtorens in de restruimten een vierpas, en bij de middentoren een boogfries. Bovenop de torens een gotisch dak, opengewerkt, met hogels en een kruisbloem op de top.",
  "Part13_120Vroomshoop": "Vijfledig front met ongedeelde tussenvelden, gebaseerd op het in Raamsdonk in 1881 gelanceerde prototype (deel 1878-1886, 179-180). Het front heeft nogal geleden onder de modernisering van het kerkinterieur: de orgelgalerij werd tot de minimaal noodzakelijke breedte ingekort en de dragers eronder werden vernieuwd en deels verplaatst. De eenheid van kleur tussen galerij en front werd verbroken; oorspronkelijk waren beide elementen in dezelfde donkere kleur geschilderd.\nBekende elementen bij dit fronttype zijn de diamantkoppen in het paneelwerk onder de verhoogd geplaatste tussenvelden, de boogvormige afsluiting van deze velden met inkassingen in de boog en gekerfd ornament in de boogzwikken.\nDe blinderingen zijn verzorgd, maar terughoudender dan bij het twee jaar oudere front van Garijp. Bij de tussenvelden onderaan wel weer het kriebelige eikenloof, bovenaan echter gekoppelde s-jes, bijna een gelobde rand vormend. In de torens overal bescheiden blinderingen met de drie bekende thema\u2019s: voluten, blad en bloem. Bij de bovenblinderingen in het midden een leliefiguur, half over het lijstwerk heen.\nDe vleugelstukken hebben het traditionele model: brede voluutbanden, ruitwerk, een bloem midden in de onderste cirkel, weinig bladranken in dit geval. De culs-de-lampe onder de torens zijn van het bekende model, maar bij de zijtorens is de plantaardige invulling middenin vermeldenswaard.\nDe opzetstukken bezitten ingezwenkte schilden en worden door palmetachtige ornamentjes bekroond. Bij de zijtorens een bloemstukje op de schilden, bij de middentoren het opschrift Ere zij God.\nDe gipsen beeldjes achter de opzetstukken, gemaakt naar een veel voorkomend ontwerp, werden in 1885 geleverd door modelleur J.A.C. Klyssen te Zwolle voor f. 50,--, en sierden toen het schijnfront dat voor het in 1884 aangeschafte harmonium was aangebracht.",
  "Part13_121Wijckel": "Ook dit front is een onderdeel van de reeks identieke fronten die begon met het front van Wouterswoude uit 1894. Het gaat hier om een uitvoering van grotere afmetingen. Dit houdt enerzijds verband met de beschikbare ruimte in het kerkgebouw, anderzijds ook met de maatvoering van het inwendige van het acht-voets instrument. De bouwers hebben het enige middel waardoor de breedte kon worden be\u00efnvloed hier benut: het aantal pijpen in de velden is vergroot tot negen stuks.\nHet front bezit veel bekende elementen. Snijwerk bij de pijpvoeten ontbreekt, de blinderingen zijn uit voluutvormen, bladmotieven en bloemen opgebouwd, uit de opzetstukken op de zijtorens ontspringt een motief van twee gekoppelde C-voluten; het opzetstuk van de middentoren draagt een lier.\nDe vleugelstukken laten een samenstel van kleine en grote voluutvormen zien, waarbinnen zich bladranken, een wijnstok met druiventros en een vogeltje bevinden. De culs-de-lampe hebben motieven van omgekruld blad.",
  "Part13_122Mussel": "Diverse niet originele elementen bemoeilijken een nadere duiding van dit zevenledige front. Dat het instrument uit het atelier van de gebroeders Van Oeckelen afkomstig moet zijn, blijkt behalve uit het front ook uit diverse technische aspecten. Het front is nauw verwant aan dat van het orgel te Vierhuizen (1892, deel 1886-1894, 282-283), dat van het niet meer bestaande orgel in de Gereformeerde Oosterkerk te Dokkum (1890) en aan dat van de Lutherse Kerk te Breda (1889, deel 1886-1894, 119-121); zij het dat dit laatste orgel spitse zijtorens heeft, en dat alleen de orgelfronten te Breda en Mussel van een onderbouw zijn voorzien. De hoofdindeling omvat een geronde middentoren met vijf pijpen, geflankeerd door vlakke velden met ieder oorspronkelijk twee pijpen (in 1926 zijn bij het Musselse orgel deze velden gedeeld), gedeelde tussenvelden en geronde zijtorens met ieder vijf pijpen (in Dokkum en Vierhuizen zeven). De zijtorens van het orgel te Breda zijn smaller dan die van de andere drie orgels.\nBij de plaatsing van het orgel in de Hervormde Evangelisatiekapel te Bargercompascuum in 1926 is het front vrij drastisch gewijzigd. Uit dat jaar dateren zonder twijfel de uiterst eenvoudige kasbekroningen en de zinken frontpijpen. Mogelijk werd het blinderingssnijwerk aan de pijpvoeten, dat sinds in elk geval 1926 behalve in de bovenste tussenvelden ontbreekt, deels gebruikt ten behoeve van de toen gecre\u00eberde deling van de velden naast de middentoren. Door die deling is een karakteristiek Van Oeckelen-element verloren gegaan.\nOpvallend is de in 1969 totaal gewijzigde kleurstelling van het front. In Bargercompascuum waren de in de balustrade opgenomen onderbouw en het eigenlijke front (inclusief de kasbekroningen) in een mahonie-imitatie geschilderd, terwijl het snijwerk met goudverf was bestreken. De huidige kleurstelling wijkt volstrekt af van in het huis Van Oeckelen gepraktiseerde principes. De eenvormige richting van de pijpenlabia in de tussenvelden en de, in vergelijking met originele Van Oeckelen-fronten, geringere variatie in de voethoogten van de frontpijpen in de torens, doen duidelijk afbreuk aan de plasticiteit van Van Oeckelen-fronten.\nHet snijwerk is tamelijk grof van opzet en uitwerking, en mist de bij de Van Oeckelens gebruikelijke luciditeit. Zelfs in zodanige mate dat de vraag of ook het snijwerk uit 1926 dateert, alleszins is gerechtvaardigd.",
  "Part13_123Nuis": "Een eenvoudig driedelig neogotisch front dat weinig aanknopingspunten biedt. De zijdelen zijn blokvormig, het bredere en hogere middendeel wordt bekroond door een ojiefboog. De vlakke pijpvelden worden alle afgesloten door tootbogen. Op de balustrade aan weerszijden van de orgelkas gegolfd gebogen opzetstukken, opengewerkt met een kwartronde tootboog. In de balustrade verder eenvoudige rechthoekige panelen.",
  "Part13_124Oostrum": "In al zijn eenvoud is dit zonder blinderingen en geheel vlak uitgevoerde front aangenaam om naar te kijken. Dat komt in hoofdzaak door de goed gekozen verhoudingen, de forse maat van de frontstijlen, de verschillen in kaphoogte tussen middenveld en zijvelden, en de verzorgd gemaakte onderkas die bij de frontindeling aansluit.\nHoewel men kan twisten over de keuze van de ontwerper of maker om alle drie de kappen met een gestileerde lier te bekronen, blijkt ook hier weer de zorg die er aan is besteed door het subtiele verschil in grootte tussen de middenlier en die op de zijvelden. De lieren onderscheiden zich in kleur van het kastwerk en worden in de kleur van het kastwerk ondersteund door vormen die in de verte aan gebogen frontonaanzetten doen denken. Daardoor zou men het meubel toch nog als een wel vage en late echo van de neorenaissance kunnen beschouwen.",
  "Part13_125Waaxens": "Dit front is een buitenbeentje in het Friese orgellandschap. Klassiek is de indeling met een ronde middentoren, spitse zijtorens en ongedeelde tussenvelden.\nDe blinderingen bestaan in hoofdzaak uit vlakke, uitgezaagde krullen, zoals ook wel bij de fronten van Van Druten voorkomt. Opzetstukken ontbreken.\nDe vleugelstukken zijn gedetailleerd, maar tevens ook groot in omvang en grof van stijl. Ze bevatten herinneringen aan voluutvormen en plantaardige motieven. Het aardigste van dit front zijn de snijstukjes onder de drie torens.",
  "Part13_126Asten": "Een wat kaal front in vergelijking met de fronten die twintig jaar eerder werden gemaakt door de Gebr. Franssen, bijvoorbeeld in Vlijmen (1878) en Westbeemster (1880, deel 1878-1886, 55-57 en 141-143). Dit fronttype is eenmaal eerder toegepast, te Schiedam (1888, deel 1886-1894, 104-107), in navolging van Maarschalkweerd (Hoorn, 1883, deel 1878-1886, 256-258). We zien een vijfdelig front, waarvan de onderbouw later verhoogd is met een deel dat deels open is en de ruimte geeft aan de klank van het onderpositief. Het is modern en fantasierijk versierd met inspringende driehoekjes. We zien verhoogde pijpstokken bij de tussenvelden, elk versierd met driemaal de gotische driepas, en een sterk verhoogde pijpstok van het middenveld met een gotische vierpas. De velden zijn alle aan de pijpuiteinden versierd met het bovendeel van een spitsboogfries. Bovenop het orgel staat een aantal kruisbloemen, een andere herinnering aan de neogotische vormentaal van weleer.",
  "Part13_127Beetgumermolen": "Bij oplevering in 1901 had het orgel een vijfledig front, bestaande uit drie ronde torens en gedeelde tussenvelden. Vanwege de rechte uitvoering van de tussenvelden en de scheiding tussen de velden in de vorm van paneelwerk met gebogen onderzijde grijpt dit ontwerp terug op het front van Wouterswoude (1894).\nDe beide zijvelden werden toegevoegd in 1925, kennelijk om het orgel in de nieuwe, grotere kerk meer aanzien te geven. De vleugelstukken, die zeker aan het front van 1901 bevestigd zijn geweest, kwamen hierbij te vervallen.\nDe verzorgd uitgevoerde klassieke ornamentiek bestaat uit voluten en plantachtig motieven.\nDe culs-de-lampe zijn uit omgekruld bladwerk samengesteld. De opzetstukken zijn luchtig van uitvoering: bij de zijtorens eindigen ze in het midden in een soort palmet, bij de middentoren is ter bekroning een lier bovenop het opzetstuk geplaatst.\nSnijwerk bij de pijpvoeten is achterwege gelaten. Bij de drie torens bevat het snijwerk bij de pijpuiteinden een gestileerd leliemotief in het midden. De huidige kleurstelling is van meer recente datum.",
  "Part13_128Blokzijl": "Voor het orgel in Blokzijl kozen de orgelmakers Bakker en Timmenga voor de tweede maal dit kenmerkende front uit het Friese ontwerp-arsenaal. Ooit ge\u00efntroduceerd door de orgelmakers Van Dam rond 1865, heeft het 40 jaar lang toepassing gevonden in het werk van vier verschillende Friese orgelmakers.\nBakker en Timmenga hebben zich waarschijnlijk gebaseerd op de Hardorff-variaties. De vrij lange voetmaat van de ongedeelde velden wijst daarop. Maar het was juist Hardorff die heel vrij omging met het aantal pijpen in de torens. Dit aantal bedroeg bij Van Dam stelselmatig vijf en bij Hardorff vooral in de zijtorens meermalen zeven om meer ruimte te scheppen.\nBakker en Timmenga houden daarentegen vast aan het voor dit front karakteristieke aantal van vijf pijpen. Alleen het aantal pijpen in de ongedeelde velden werd in Rinsumageest (1892, deel 1886-1894, 276-278) iets vergroot, mogelijk in verband met de aanwezigheid van het zelfstandig pedaal aldaar.\nIn Blokzijl is dit aantal weer teruggebracht tot zes pijpen. Verder herhaalt het front de opzet van Rinsumageest vrijwel getrouw: vier pijpen in de vlak uitgevoerde smalle velden naast de middentoren, lange voeten bij de verhoogd opgestelde ongedeelde velden, die hier in afwijking van het front van Rinsumageest ook vlak uitgevoerd zijn. Het front oogt daardoor stijver dan dat van Rinsumageest.\nVan de ornamentiek kan dat zeker niet gezegd worden. Vooral in de drie torens zijn de blinderingen op gebruikelijke wijze samengesteld uit voluten en plantaardige motieven, levendig van uitvoering. Het centrale koppelmotief is een horizontaal element dat flink over het lijstwerk van de kappen omhoog steekt. Ook bij de smalle veldjes is, hoewel summier, gebruik gemaakt van de voluutvorm. Tegen de sierlijk gebogen afsluitende lijst van de ongedeelde velden zijn alleen bladranken aangebracht, met aan beide uiteinden een klein ornament boven de lijst.\nPaneelwerk met diamantkoppen is toegepast onder de ongedeelde velden en tussen de smalle gedeelde velden in.\nDe opzetstukken bestaan wederom uit voluten, waarbinnen takken met bloemen. Op de zijtorens is de compositie karig te noemen, in het midden klimt een enkele bladrank ter afsluiting omhoog. Op de middentoren is alles wat weelderiger en vormt een lier de bekroning.\nIn de vleugels is de bekende compositie van S-voluut, groter wordende C-voluten te zien met in het hart een wijnrank met druiventros en een vogeltje en in de overblijvende sectoren afhangende bladranken.\nDe culs-de-lampe bestaan uit omgekruld blad. Merkwaardig is dat, in afwijking van de traditie in de onderkas een gebost paneel onder de smalle gedeelde veldjes ontbreekt.",
  "Part13_129Burgerbrug": "Een neoclassicistische variant van een driedelige blokvormige kas met rondbogen. Fraai is hoe de drie velden bogen van gelijke maatvoering hebben, maar dat de bogen van de zijvelden weer in twee nieuwe bogen doorlopen; en ook hoe de tussenruimten zijn gevuld met cirkels en driehoeken, motieven die ook in de hoeken boven de drie grote bogen van het ontwerp terugkomen, zij het in iets andere verhoudingen. Boven op het middenveld staat een gebroken fronton met een kruis in plaats van de wel gebruikelijke obelisk. Enigszins onbeholpen voluutvormen markeren de overgang van het hoge middendeel naar de lagere zijdelen van het front.",
  "Part13_130Grubbenvorst": "Een fraai eenvoudig neogotisch front, vijfdelig van opbouw, dat mooi met de ruimte harmonieert. De buitenvelden van het instrument zijn relatief smal, en spitser dan de drie delen in het midden. Aan de bovenzijde van de zijvelden zien we een tootboog, die herhaald wordt in de drie middenvelden; eenmaal in zijn geheel in het middenveld, en eenmaal gesplitst over de twee tussenvelden. De decoratie is rijk. We zien als blindering van de zijvelden eenzelfde soort snijwerk als in de wimberg op het middenveld, wat de eenheid versterkt. In dit snijwerk is viermaal een gotische driepas te zien, die tevens harmonieert met het spitsboogfries van de balustrade waarin ook weer de vierpas wordt herhaald. Het orgel wordt bekroond met pinakels op de hoeken, hogels op de wimberg en een kruisbloem als piek. Wie scherp kijkt, ziet dat zelfs de verhoogde pijpvoeten en inkassingen van de verticale scheidingen van neogotische versieringen zijn voorzien en dat de overgang van bovenkas naar onderkas niet in rechte lijn verloopt, maar verspringt.",
  "Part13_131Haarlem": "Tegen het einde van de 19e eeuw genoot de neorenaissance, als tegenhanger van de neogotiek, met name in de bouwkunst een zekere populariteit.\nOmstreeks 1899 ontwerpt J.F. Witte een orgel in renaissancevormgeving voor de concertzaal in Middelburg. Het front vertoont drie vlakke velden, afgesloten met rondbogen. Om onbekende redenen komt dit ontwerp in Middelburg niet verder dan de tekentafel.\nIn dezelfde tijd bestellen de Haarlemse remonstranten een nieuw orgel voor hun in 1887 in neorenaissancestijl opgetrokken kerkgebouw. Het ligt voor de hand dat men in Haarlem de voorkeur gaf aan een orgelfront dat paste bij het kerkinterieur. Welk orgel het eerst werd ontworpen, dat in Haarlem of in Middelburg, is niet duidelijk. Maar gelet op de nauwe relatie tussen kerkinterieur en orgelfront in Haarlem ligt het het meest voor de hand dat dit Haarlem is geweest.\nDe renaissancevormen zijn in Haarlem manifester aanwezig dan in Utrecht, Maria Minor (1890, deel 1886-1894, 179-180) en Culemborg, Oud-Katholieke Kerk (1900). In vergelijking met het front in Culemborg is het Haarlemse fronton op het middenveld verder uitgewerkt. In het timpaan is een door voluten gesteund vaasvormig element aangebracht.\nHet verhoogde middenveld is voorzien van een fronton. Dit fronton rust op twee zich naar boven toe verjongende, van cannelures voorziene pilasters. Deze pilasters rusten op hun beurt weer op een frontstijl die tot aan de pijpvoeten doorloopt. Ook deze frontstijl is voorzien van cannelures.\nDe frontstijlen lopen in het Haarlemse front niet door van basementfronton tot frontstok, maar worden onderbroken door het lijstwerk dat de zijvelden afsluit. De pilasters op de scheiding tussen zijvelden en middenveld en op de hoeken van de kas zijn voorzien van cannelures. Dat is ook het geval met de zich naar boven toe verjongende zuiltjes daarboven.\nDe ronde bogen hebben een sobere uitvoering gekregen: geen lobben aan de binnenzijde van de boog, wel een aan de steenarchitectuur ontleende sluitsteen.\nBij de pijpvoeten ontbreekt het blinderingssnijwerk, maar zijn onderin elk veld blokjes met wisselende aantallen kleine cannelures geplaatst. De pinakels wijken qua vormgeving nauwelijks af van die voor eerder gemaakte Witte-orgels.\nIn de hoekstukken zijn gestileerde S-voluten aangebracht. De ornamentiek op de balustrade is naar verluidt afkomstig van het vorige orgel in deze kerk.\nIn 1902 zal Witte dit type, met een enkele modificatie, nog een keer toepassen. In dat jaar overlijdt hij; zijn Utrechtse collega Maarschalkerweerd houdt toezicht op de voltooiing van het werk.",
  "Part13_132Harkstede": "Een hybride orgelkas, die in haar tegenwoordige staat waarschijnlijk het resultaat is van de wijziging van 1924. Het lijkt erop dat in ieder geval beide spitse zijtorens nog tot de oorspronkelijke kas hebben behoord. Het vlakke rechthoekige middenveld met het piramidale dak zal vermoedelijk een concept uit 1924 zijn. Onder de zijtorens eenvoudig geprofileerde consoles met bolvormige knoppen.",
  "Part13_133Hoogblokland": "Dit frontschema, voorzover bekend een unicum in het werk van Van den Bijlaardt, is sterk verwant aan het klassieke schema met drie halfronde torens en gedeelde tussenvelden. Enkele in het oog springende verschillen: de middentoren is in Hoogblokland spits uitgevoerd en de onderste zijvelden hebben een boogvormige afsluiting. Dit laatste, in de balustrade terugkerende element, vinden we terug in met name de fronten van de gebroeders Adema. Enige relatie met Adema, waar Van den Bijlaardt zijn basisopleiding ontving, is dus niet geheel uitgesloten. De bovenste tussenvelden zijn bij Adema echter korter. Ook de rechte afsluiting van deze tussenvelden is niet \u2018des Adema\u2019s\u2019. Labiumverloop en ornamentiek vertonen grote verschillen; de tussenvelden zijn vlak. Hoewel het Hoogbloklandse front enige verwantschap vertoont met de Adema-opzet, zijn de verschillen toch te groot om te vermoeden dat het hier een Adema-kas betreft. Waarschijnlijker is dat de kas van een ouder orgel afkomstig is.\nDit frontschema zien we later terug bij A. Standaart (bijvoorbeeld \u2019s Heer Hendrikskinderen, 1912), zij het dat bij Standaart de buitentorens spits zijn en de middentoren rond. Een kas als deze komt in het oeuvre van Van den Bijlaardt verder niet voor.\nDe ornamentiek is boeiend. De torens worden bekroond met uit meerdere voluten samengestelde figuren. Aan de profilering van de kappen van de torens is de nodige aandacht besteed. Aan boven- en onderzijde van het pijpwerk in de torens liggende S-voluten.\nWaarom de ornamentiek voor de pijpvoeten in de tussenvelden ontbreekt, is niet geheel duidelijk. Wellicht heeft Van den Bijlaardt hiermee willen aansluiten op een aan het einde van de 19e eeuw groeiende gewoonte.\nDe zijtorens rusten op gelobde consoles. De middentoren heeft een vrijwel vlakke vormgeving, waarop geometrische patronen zijn aangebracht. Alle consoles worden afgesloten met een granaatappel. De ornamentiek aan de zijkanten van de kas bevat, volgens de berichtgeving in de Kerkelijke Courant, de wapens van burgemeester en burgerlijke gemeente.",
  "Part13_134Langezwaag": "Smaakvol, maar door de geringe hoogte wat gezet uitgevallen voorbeeld van de reeks identieke Bakker & Timmenga-fronten die met het orgel van Wouterswoude (1894) een aanvang nam.\nHet snijwerk is sober van uitvoering. Bij de pijpvoeten geen blinderingen, bij de velden alleen een eenvoudig rankje, in de torens tamelijk vlezige combinaties van C-voluten en plantaardige vormen met middenin telkens een lelie-motiefje.\nOpzetstukken met overeenkomstige thema\u2019s. Vanwege de geringe hoogte van de kerk te Gaast kon het opzetstuk van de middentoren niet hoger worden uitgevoerd en rust de lier hier rechtstreeks op de kap. De lier wordt omlijst door naar weerskanten uitlopend vegetatief ornament. In de vleugels plantaardige motieven in een kader van voluutvormen. De in Gaast aangetroffen kleurstelling is bij de verhuizing naar Langezwaag aangehouden.",
  "Part13_135Lunteren": "Een front met grote stilistische eenheid. Het orgel is tussengevoegd, maar vormt met de verdieping waarop het staat en met de balustrade een geheel. Heel consequent barok en ouderwetser dan andere ontwerpen van de bouwer. Fraai is de wijze waarop het orgelbalkon steunt op twee consoles en met een holle zwenking naar voren de kerk inspringt, daarmee anticiperend op de bolle vorm van het orgel zelf. Een vorm die wordt herhaald in de drie torens van de vijfdelige opzet. De tussenvelden zijn in contrast met de convexe buitenvelden recht en gedeeld. Deze tweedeligheid verstoort het totaalbeeld iets; de labia lopen heel dicht langs de onderlijsten en versieringen. Als decoratie takken, bladeren en krullen, met bij de blinderingen aan de pijpuiteinden de suggestie van draperie\u00ebn. Bij de hoofdvelden zijn de bovenlijsten met hangende kransen versierd. De onderkas is versierd met rijk gedecoreerde consoles, verbonden door een sierkoord. De balustrade links en rechts maakt de rijkdom compleet. Ook hier bladmotieven, draperie\u00ebn en op de hoeken sierpotten. Het geheel is smaakvol voorzien van bladgoud.",
  "Part13_136Middelstum": "[Ontwerptekening Eertman; VT]\nDeze orgelkas is ontworpen door Eertman. Er is sprake van een zevendelige opbouw, bestaande uit een ronde middentoren, smalle gedeelde torenvelden met een horizontale bovenlijst, gedeelde tussenvelden, die achterwaarts gebogen zijn, en ronde zijtorens. De middentoren is voorzien van een verhoogde frontstok.\nOvereenkomsten met het werk van Van Oeckelen zijn te vinden in de vrij grillige golfranken in het snijwerk en bij de gevlochten bladslingers geheel boven aan de tussenvelden. De strakke gesloten bladranden aan de bovenzijde van de torenvelden en de bovenzijde van onderste tussenvelden hebben geen directe parallellen in het werk van Van Oeckelen. Te midden van het rankwerk van de breed uitwaaierende vleugelstukken is een grote C-voluut herkenbaar. Onder de torens vrij vlakke consoles van acanthusbladeren met afhangende knoppen in de vorm van granaatappels. Daartussen, onder de torenvelden, zijn twee kleinere consoles aangebracht die slechts een profilering als versiering hebben. De middentoren wordt bekroond door een lier, de zijtorens door twee urnen met rechthoekige oren. De grote bollen boven op de stijlen tussen toren- en tussenvelden treffen we vaker aan bij de Van Oeckelen-fronten van dit type. Hier zijn ze echter uitgewerkt tot vuurpotten.",
  "Part13_137Pieterburen": "Een orgel uit 1901 dat eruit ziet alsof het tweehonderd jaar ouder is. En dat zijn de prachtige borstwering en front van het rugpositief ook. Het was tweehonderd jaar een loos rugwerk geweest, naar ontwerp van Allert Meijer en met snijwerk van Jan de Rijk. Toen de kerkvoogdij in 1901 het Schnitger-orgel dat erachter stond verkocht naar Mensingeweer, ontwierp Leichel een orgel met hoofdwerk en bovenwerk, het rugpositief bleef opnieuw loos. Wel is de stijl van de nieuwe kas enigszins in overeenstemming gebracht met de het werk uit 1700.\nDe hoofdkas heeft een vijfdelige opbouw, met hoekige zijtorens en een ronde middentoren, waarmee het voorbeeld van het loze rugpositief gevolgd is. Ook op de torens vinden we een herhaling van een motief dat ook op het rugpositief voorkomt: een reeks voluten die een pot ondersteunen. De vleugelstukken en blinderingen zijn minder rijk uitgevoerd dan het werk uit 1700. Het meest wezenlijke verschil schuilt echter in het beeld van het totaal. Het rugpositief en de borstwering baden werkelijk in eikenhouten decoratie. De kas van Leichel heeft zware lijsten en kent slechts decoratie als toevoeging.",
  "Part13_138Ruinen": "De in Driesum-Wouterswoude (1898) ingezette lijn is hier verder doorgezet. Het centrale deel van dit neogotische front, dat verder nagenoeg identiek is, werd tot een middentoren met het grondplan van een halve zeshoek omgebouwd. De bekronende wimberg heeft plaats gemaakt voor een gehalveerde zeszijdige torenspits met driepasbogen, wimbergen, pinakels en kruisbloemen. Een console onder de middentoren ontbreekt. De zijvelden zijn voorzien van verhoogde frontstokken met opengewerkte vierpassen.\n\nNiet gepubliceerde bronnen\nArchief Mense Ruiter Orgelmakers.\nArchief Stichting Orgelcentrum.\nOrgelarchief Jaap Brouwer.\nOrgelarchief Johan van Meurs.\nOrgelarchief Geert-Jan Pottjewijd.\nSKKN, dossier Ruinen NHK, inventarisrapport 1985.",
  "Part13_139Schagen": "Het front van het orgel te Schagen vindt zijn oorsprong in het ontwerp dat in Anjum (1875, deel 1872-1878, 178) voor het eerst werd toegepast. Kenmerkend is de monumentaliteit, die tot uiting komt in de vorm van een dubbelfront met de suggestie van een Onderpositief.\nDe orgelmakers Van Dam reserveerden dit ontwerp voor grotere instrumenten, voorzien van een vrij pedaal, of op zijn minst de gereserveerde ruimte daarvoor. Zesmaal is het ontwerp uitgevoerd, de helft hiervan bezat bij oplevering een vrij pedaal, bij de andere helft was er ruimte voor opengelaten.\nVan deze zes orgels, waarvan er \u00e9\u00e9n (Gereformeerde Noorderkerk te Maassluis, 1904) door oorlogsgeweld verloren is gegaan, heeft het orgel van Schagen de grootste omvang in zowel dispositie als afmetingen. De orgelmakers Van Dam zagen kans ook dit ontwerp aan de plaatselijke omstandigheden aan te passen, zoals bijvoorbeeld blijkt uit de gedrongen versie die wegens hoogtegebrek in Buitenpost (1877, deel 1872-1878, 321) tot stand kwam, wat een significant contrast met het front van Schagen oplevert.\nDe monumentaliteit van het front van Schagen heeft veel te maken met de omstandigheid dat op het Ped een Prestant 16' werd gedisponeerd, die vanaf G in het front werd geplaatst. Hierdoor komen de proporties en afmetingen van dit front in de buurt van het in 1877 voor de kerk van Nieuwe Niedorp gemaakte orgel (thans Oude Kerk Ede, deel 1872-1878, 324).\nNiet alleen door de frontarchitectuur, ook vanwege de ornamentiek kan het front van dit late instrument van de derde generatie Van Dam worden beschouwd als een van de laatste echo\u2019s van de klassieke Hollandse orgelfront-traditie.\nPlasticiteit heeft het front gekregen door de belangrijkste elementen op een verschillend niveau te plaatsen: het quasi-Onderpositief op vloerniveau van de galerij, de zijtorens ter hoogte van de bovenlijst van de balustrade, het bovenfront halverwege de zijtorens. Ook de vooruitgeschoven positie van het onderfront draagt daaraan bij, evenals de hol gewelfde uitvoering van de smalle velden naast de middentoren van het bovenfront, een vast gebruik bij de Van Dam-fronten van de jaren 90 van de 19e eeuw.\nDe delen tekenen zich ook als zelfstandige eenheden af door hun vleugelstukken en bekroningen. De orgelmakers (en zijn beeldhouwer) houden daarbij vast aan hun vaste patronen die hier tot een geheel samengevoegd zijn. Zo kreeg het onderfront op het middenveld een lier op een pi\u00ebdestal die uit het bekronende snijstuk ontstaat, en werden zijvleugels aangebracht van een type dat doorgaans ook bij kleinere orgels voorkomt. Daarentegen kregen de grote kappen de bekende ingezwekte schilden als bekroning, en werden de zijtorens voorzien van een langgerekte versie van een bij grotere orgels in de jaren 1890 al veel voorkomend vleugelstuk.\nOpvallend is dat de omvang van het orgel ook tot extra uitbundigheid heeft geleid, zoals de zittende bazuinblazende putti bij de grote zijvleugels, en de cherubijntjes in het midden van de bovenblinderingen van middentoren en zijtorens.\nVoor het overige is de bekende vormentaal van Van Dam uit het laatste kwart van de 19e eeuw volop aanwezig: een stramien van voluten, rijkelijk omspeeld door blad- en bloemmotieven. De kleuren zijn waarschijnlijk nog de oorspronkelijke.",
  "Part13_140Sint-Nicolaasga": "Dit front is een exemplaar van een van de langst toegepaste frontontwerpen van de derde generatie Van Dam. Aanwijsbaar vanaf Oudwoude (1856, deel 1850-1858, 303-304) en in de loop van 35 jaar in verschillende uitvoeringen toegepast. Afhankelijk van welke pijp van de Prestant 8' als laagste in het front staat, kan het front een rijzige dan wel een brede indruk wekken. Omdat bij dit orgel F de eerste frontpijp is, maakt het front hier vooral een brede indruk.\nHet front staat met extra hoog uitgevoerde trompen onder de torens direct op de draagbalk van de galerij. De onderkas is hier dus in hoogte gereduceerd, culs-de-lampe zijn achterwege gebleven.\nIn de blinderingen worden alle bekende motieven aangetroffen: voluten, bladranken en bloemen. Het middenveld is recht uitgevoerd, het bekronend snijstuk bestaat alleen uit gespiegelde voluten, aangevuld met plantaardige motieven. Een bekronende lier ontbreekt. In de overblijvende zwikken is een klein stukje ruitwerk toegepast.\nBij de opzetstukken op de torens houden de C-voluten een soort vergulde bol vast. Op de zijstijlen zijn gewoontegetrouw palmetten geplaatst. In de vleugels is een brede C-voluut gebruikt, summier omrankt met vegetatief snijwerk, dat bovenaan uit een S-voluut ontspringt.",
  "Part13_141Stavoren": "Frequent toegepast vijfledig Bakker & Timmenga-front met drie ronde torens en recht uitgevoerde gedeelde tussenvelden. De tussenvelden gescheiden door paneeltjes, aan de onderzijde in een boogsegment aflopend.\nSnijwerk bij de pijpvoeten ontbreekt. De blinderingen bestaan uit bladranken bij de velden en een compositie van C-voluten, bladranken en bloemen in de torens. De opzetstukken zijn eveneens uit laatstgenoemde elementen opgebouwd. Het opzetstuk op de middentoren heeft een lier als bekroning. De vleugelstukken bestaan uit een grote C-voluut, door middel van bladslingers aan de kas verbonden, in het midden voorzien van een wijnrank met druiventros. Culs-de-lampe met bladmotieven.",
  "Part13_142Steggerda": "Een neogotisch front met een driedelige blokvormige opbouw, waarvan het middendeel hoger is en enigszins naar voren springt, ondersteund door twee eenvoudige pilasters met consoles. De vlakke pijpenvelden vormen tezamen een wijde spitsboog. Het labiumverloop contrasteert daarmee: in het middenveld is het V-vormig; in de zijvelden naar buiten toe oplopend. De zwikken boven de velden zijn gedecoreerd met opengewerkte traceringen, ontleend aan de flamboyante gotiek. Daarin ziet men cirkels met visblazen en langgerekte driepassen. Boven de velden een verspringend entablement, aan de voorzijde voorzien van rasters van opengewerkte drie- en vierpassen. De frontdelen zijn alle aan de bovenzijde met kanteelranden afgezet. In de onderkas eenvoudige rechthoekige panelen.",
  "Part13_143UrkHerv": "Bij de plaatsing van het voormalige orgel van Munnikeburen in de kerk te Urk is de onderbouw van het front verhoogd in verband met de bouwkundige aanleg van de galerij. De culs-de-lampe zijn hierdoor erg ver van het front verwijderd geraakt.\nVijfledig front met middenveld, behorend tot de lange reeks die in 1856 een aanvang nam in het werk van de orgelmakers Van Dam. Het middenveld is hier recht uitgevoerd, evenals de smalle zijvelden.\nAlle blinderingen bestaan uit voluutvormen en vegetatieve thema\u2019s. De meest nadrukkelijke voluutbanden zijn toegepast bij de be\u00ebindiging van de velden. De gekoppelde golfjes in de bovenblinderingen van de zijvelden lijken veel op het motief dat in Delft in 1900 in de Remonstrantse Kerk is toegepast in de boogvelden. Het middenveld wordt traditiegetrouw afgesloten door een snijstuk dat uit ruggelings gekoppelde C-voluten bestaat, met een blad-bloem-motief middenin als verbindingsfiguur. Op de zijstijlen is ook zo\u2019n klein plantaardig motiefje als bekroning geplaatst, maar dan net even anders.\nDe opzetstukken zijn sterk aan elkaar verwant. Ze bevatten een schild tussen gespiegelde C-voluten, met op het schild een klein plantaardig ornament. De vleugelstukken worden bepaald door voluutvormen, met halverwege een verticaal deel, met een bloem in het hart van de onderste krul. Daaronder een bebladerde tak die het stuk weer naar de frontstijl terugleidt. In Munnikeburen was het orgel licht-cr\u00e8me van kleur; de huidige kleuren zijn in het kader van de plaatsing in Urk gekozen.",
  "Part13_144Vlagtwedde": "Voor dit front werd het oudste fronttype van de orgelmakers Bakker & Timmenga gekozen, teruggrijpend op hun opus 1 in Westerkijkerk uit 1880 (deel 1878-1886, 145), maar in feite ge\u00efnspireerd op fronten van de orgelmakers Adema. De uitvoering heeft recht geplaatste tussenvelden en past dus in de reeks Sondel-Oudemirdum (1897).\nDe scheiding tussen de velden is weinig nadrukkelijk uitgevoerd, de onderste velden zijn, zoals gebruikelijk, iets verhoogd geplaatst. Snijwerk bij de pijpvoeten ontbreekt.\nDe blinderingen bestaan in hoofdzaak uit vegetatieve elementen. Voluutvormen zijn wel sporadisch herkenbaar maar niet nadrukkelijk als vlakke banden toegepast. De bovenblinderingen in de torens bezitten een speels koppelmotiefje dat voor een deel over het lijstwerk van de kappen heen steekt.\nIn de opzetstukken zijn voluten wat duidelijker aanwezig. De stukken zijn transparant vormgegeven en worden in het midden steeds be\u00ebindigd met een omhoog stekend figuurtje. Bij de middentoren vervult een lier dan die rol.\nIn de vleugelstukken zijn voluten, wijnrank met druiventros en een vogeltje samengebracht. De culs-de-lampe bestaan uit omgekruld blad.",
  "Part13_145Wittem": "De twee kassen van dit neoclassicistische front zijn ieder vijfdelig: vier delen aan de lange zijde en het vijfde aan de korte zijde. De overgang van korte naar lange zijden is via een geraffineerd lijstontwerp tot stand gebracht. Het ontwerp is daarmee aangepast aan de ruimte, op zodanige wijze dat het zich richt naar de kerkruimte. De labiumlijnen van de houten imitatiepijpen van het front zijn hier ook op aangepast. Deze verlopen weliswaar bij de hoofdvelden in een boog, maar bij de tussenvelden zijn ze aflopend in de richting van de kerk. De versieringen van het instrument zijn rijk. Aan de korte zijde tweemaal een rondboog op halfzuiltjes met composietkapitelen, met een eierlijst in de rondboog, bladeren en een bloem in de zwikken. Daarboven een zware samengestelde lijst. Het element van de rondboog wordt aan de lange zijden herhaald, waarbij de rondbogen van de middenvelden zijn versierd met een lauwerkrans. Twee vleugelstukken fungeren als overgang van het hoge middendeel naar de tussenvelden, nog extra versierd door bladeren die vanuit de krul van de voluut zijn opgezet. Fantasievol is, net als het bladwerk in de zwikken, dat bij de middenvelden niet om de boog heen is gedrapeerd, maar er bij vandaan, subtiel met een spiegelas in het midden.",
  "Part13_146WolvegaDps": "Een vijfledig front met verhoogd geplaatste ongedeelde tussenvelden die door een boogvorm afgesloten worden. Het front grijpt terug op het in 1881 in Raamsdonk door de orgelmakers Van Dam ge\u00efntroduceerd prototype (deel 1878-1886, 178-180).\nDoor de combinatie van enkele neorenaissancistische motieven met de gebruikelijke barokke vormentaal is een zekere mate van eclecticisme ontstaan. Het element uit de neorenaissance manifesteert zich vooral in de bovenste afsluiting van de tussenvelden, met name de contourlijnen op het paneel en het ornament op de horizontale lijst.\nDe blinderingen staan daarentegen vooral in het teken van de Lodewijkstijlen, zoals vooral in het laatste kwart van de 19e eeuw bij Van Dam gebruikelijk was.\nWeinig voorkomend is het ornament binnen de gekoppelde voluutvormen in de culs-de-lampe. Onder de middentoren is een veld met grote bladmotieven, voorzien van diepe nerflijnen te zien, waarop wat blaadjes en twee bloemen zijn bevestigd. Onder de zijtorens vult een klassiek schelpmotief de middenruimte. De bloem- en bladmotieven buiten de voluten komen overeen met de traditioneel aanwezige invulling op deze plaatsen.\nDe blinderingen in de torens bestaan uit een spel met S- en C-voluten, omrankt met plantaardige motieven. In de velden zijn bij de pijpvoeten gekoppelde S-rankjes te zien en bij de boveneinden van de pijpen gekoppeld C-voluten, wat een soort schubbenrand oplevert. Deze laatstgenoemde thema\u2019s behoren tot het arsenaal aan vormen dat specifiek rond 1900 in het werk van deze orgelmakers verschijnt.\nDe vleugelstukken hebben ook een voor de bouwperiode kenmerkende opzet: van boven af gerekend eerst een S-rank, eindigend op een horizontaal profiellijstje, dan een geknikte voluutband, met \u2018geteld geld\u2019-motief op het smalle deel, om tenslotte onderaan in een cirkel te eindigen, waarbinnen een bloem is geplaatst. De tussenruimtes zijn met ruitwerk gevuld.\nBij de opzetstukken zijn door voluutvormige omlijstingen schilden ontstaan die met ruitwerk gevuld zijn, en waarop bij de middentoren een druiventrosje en op de zijtorens een bloemmotiefje is bevestigd.\nOpmerkelijk is tenslotte de originele kleurstelling van de kas, waarschijnlijk bedoeld als palissanderimitatie. Onder de middentoren is het opschrift 27 october 1901 op de kas geschilderd.",
  "Part13_147Zurich": "Een bescheiden versie van het Wouterswoude-type. De ornamenten bevatten de bekende thema\u2019s. Ze lijken hier wat meer plichtmatig gesneden te zijn, vlakker dan een paar jaar tevoren gangbaar was.\nHet bekronend motief van de opzetstukken op de zijtorens vertoont veel overeenkomst met dat te Wyckel (1900), maar de compositie is hiervan in feite een spiegelbeeld: de delen die als voluut gedacht zijn, bewegen zich hier met de ronding naar buiten in plaats van naar binnen, zoals in Wyckel het geval is. Het opzetstuk op de middentoren draagt weer een lier.\nDe meeste uitbundigheid bevindt zich in de vleugels, waarvan de hoofdvorm slapper is dan in Wyckel, en de uitvoering van de wijnstokbladen wat obligaat is uitgevallen. Maar alle gebruikelijke elementen, het vogeltje incluis, zijn ook hier weer toegepast.",
  "Part13_148Zwaagdijk-Oost": "Een rijk versierd front naar ontwerp van J. Thissen uit Roermond, dat qua grondvorm elementair is en uit drie delen bestaat. Het middendeel is lager, maar ligt dieper in de kas. Het is relatief breed en ligt hoger dan de velden ernaast. Dit wordt geaccentueerd doordat de onderlijst met het motief van de vierpas iets hoger ligt. Mooi hoe het middenveld aan de bovenzijde als basisvorm een rondboog kent, en dat dit motief bij de zijvelden wordt herhaald, maar dan opgenomen in een meer opwaarts gerichte spitston. Het lijstwerk is in vertikaal opzicht geaccentueerd met lang uitgetrokken zuilen met vergulde wikkels. De blinderingen aan de bovenzijde zijn behalve de rondboog gebaseerd op de elementaire neogotische vormen van toogbogen en vierpassen, maar door het bladgoud krijgt het geheel toch een rijke uitstraling.",
  "Part14_000Aduard": "Een eenvoudige vijfdelige orgelkas, die een soort van tussenvorm is tussen de orgelkassen van Adorp (1899, deel 1894-1901, 233-234) en Meedhuizen (1906) enerzijds en die van Ten Boer (1907), Niezijl (1907) en Roodeschool (1908) anderzijds. Te zien is een ronde middentoren, spitse zijtorens en gedeelde tussenvelden met rechte tussenlijsten. Er zijn boven de tussenvelden geen lijsten aanwezig, die in \u00e9\u00e9n lijn liggen met de kappen van de zijtorens, maar gebogen bladornamenten, die tegen de middentoren aanstaan. Het blinderingssnijwerk biedt niets nieuws en bestaat uit gebogen en S-vormige bladranken. Het snijwerk ontbreekt aan de bovenzijde van de bovenste tussenvelden en aan onderzijde van de onderste tussenvelden. Onder de torens vlakke consoles met bolvormige knoppen. De middelste console is gelobd. Torenbekroningen ontbreken.",
  "Part14_000Alphen": "De bovenkas is vijfdelig opgebouwd, met een ronde middentoren en octogonale hoektorens. De tussenvelden ondersteunen de verhoging van de middentoren, dit wordt geaccentueerd door het verloop van de labialen. De velden zijn relatief breed en zijn op fraaie wijze onder en boven geblindeerd met asymmetrisch gespiegeld sierwerk. Hoewel van hout, klinkt in vormentaal het ijzerwerk van de Jugendstil door. Voorts is het lijstwerk neoclassicistisch versierd, met sierpotten, sierknoppen, schilden, vleugelstukken en samengestelde vormen. In de bekroning van de zijtorens is tweemaal een kruis te herkennen. Onderkas en bovenkas grijpen bij dit ontwerp stevig in elkaar, zo zijn bijvoorbeeld de consoles van de torens van de bovenkas doorgetrokken in de onderkas, waarbij bij de middentoren zelfs nog een extra ondersteunend zuiltje is toegepast. De onderkas komt stapsgewijs naar voren, tot daar waar zich bij de bovenkas de vleugelstukken bevinden. De onderkas bestaat uit een relatief hoog middendeel dat is gedecoreerd met een boogfries. Dit wordt op kleinere schaal herhaald in het bovenste gedeelte van de onderkas. De boogfriezen in de onderkas worden afgewisseld toegepast met inlegwerk en trigliefen.",
  "Part14_000AmsterdamDominicus": "Een gedeelde eikenhouten orgelkast die net als de kerk is ontworpen door Pierre Cuypers en bijzonder goed met het gebouw harmonieert, gedacht als onderdeel een Gesammtkunstwerk. Centraal in het ontwerp staan de hoge overhoekse pijpvelden, die met labia en verhoogde pijpstok schuin aflopen naar de centrale hoeken van het front. De velden zijn afgesloten met een rondboog. De pijpstokken zijn beschilderd met florale motieven (?), een gegeven ook dat op de andere verhoogde pijpstokken terugkeert, alsmede in de zwikken van de frontonachtige afsluitingen van andere pijpvelden. Alleen de driehoekige zwikken in het midden van de gedeelde tussenvelden zijn met fragmenten uit een boogfries beschilderd. Aan de bovenzijde van de pijpvelden zijn als binnenrand van bogen en frontons tootlijsten aangebracht, een element dat wordt herhaald langs de bovenrand van de twee kassen. De kassen zijn aan de kerkzijde driedelig, met naast de reeds genoemde hoekvelden gedeelde tussenvelden en hoge zijvelden. Ter bekroning van de ongedeelde velden zijn schilderingen van musicerende engelen aangebracht.",
  "Part14_000AmsterdamOost": "Een kas van neoclassicistische snit, in zijn basisvorm vijfdelig. Links en rechts in het front staan twee hoge velden opgesteld; ze zijn vlak. De stijlen van de zijvelden zijn divers ingekast; bovenaan met cannelures, afgesloten door een simpel Ionisch kapiteel. Daarboven zien we een rondboog en een fronton dat wordt bekroond door een harp. Bij de pijpuiteinden is eenvoudig rankwerk aangebracht. De pijpvoeten zijn met C-voluten en rozetjes versierd. Het zijn alle motieven die ook bij de andere pijpvelden terugkeren. Het middendeel van de kas is gedeeld, met aan weerszijde gedeelde tussenvelden. De rondbogen van het middenveld zijn ovaal. Het middenveld wordt gedeeld door een brede console van opgekropt bladwerk, dat het bovenste veld visueel ondersteunt. Op de tussenvelden staan sierpotten, ondersteund door twee C-voluten, op het middenveld staat ter bekroning een gebroken fronten met een schild. Aan weerszijde van het front zijn extra zijvelden aangebracht met decoupeerwerk van samengestelde voluutvormen, van achter met doek bespannen. De onderkas is ingesnoerd, voorzien van paneelwerk en enkele banden in het verlengde van de stijlen. Aan de zijkant van deze onderkast bladerwerk.",
  "Part14_000Baambrugge": "Opnieuw een versie van het vijfdelige \u2018catalogusfront\u2019 met ongedeelde tussenvelden (vergelijk Nieuwleusen, Hervormde Evangelisatie, 1896; Colijnsplaat, 1903; Hoedekenskerke, 1904). Nu ontbreken de torenbekroningen, terwijl de panelen voor de verhoogde frontstokken en de panelen onder de torens zijn beplakt met linnen, waarop geschilderde guirlandes en trofee\u00ebn van bazuinen en bloemen. Op de torenkappen in gotische kapitalen het opschrift \u2018SOLI DEO GLORIA\u2019. De vleugelstukken zijn grotendeels identiek aan die van het orgel in Colijnsplaat.",
  "Part14_000Babyloni\u00e2nbroek": "Een eenvoudig vlak vijfdelig front in een mengeling van neoclassicistische en neogotische elementen en decoraties in art-d\u00e9co-stijl. De drie centrale velden zijn aan de bovenzijde afgezet met een brede geprofileerde lijst, die boven het middenveld de vorm van een puntgevel heeft. De lijst verkropt zich boven de ingekaste tussenstijlen en is daar voorzien van spekstukken en piramides. Boven het middenveld blinderingen in art-d\u00e9co-stijl in de vorm van gegolfde driehoeken. De tussenvelden hebben als bovenblinderingen opengewerkte gedrukte ojiefbogen en worden boven de lijst bekroond door driehoekige frontons. Geheel links en rechts hogere zijvelden, die aan de bovenzijde eindigen in een rondboog en eveneens worden bekroond door driehoekige frontons. Onder de pijpenvelden een borstwering met geschulpte panelen in art-d\u00e9co-stijl.\nHet orgelbalkon wordt ondersteund door twee achthoekige zuilen, die aan de bovenzijde sterk verjongen en twee brede gegolfde consoles dragen.",
  "Part14_000Bakkeveen": "Een vier-voets front met ronde middentoren en spitse zijtorens, zoals wel vaker door Mart. Vermeulen is toegepast. De frontindeling is verwant aan het werk van Knipscheer, met name door de labiumlijnen in de vlak uitgevoerde tussenvelden.\nDe wat grof uitgevallen blinderingen scharen zich nog duidelijk in de traditie van de tweede helft van de 19e eeuw, waarin een samengaan van S- en C-vormen met plantaardige motieven frequent werd toegepast. Ook in de vleugels is dit op weliswaar eenvoudige, maar toch ook smaakvolle wijze gebeurd.\nBekroningen zijn niet (meer?) aanwezig. De consoles onder de torens bestaan uit trapsgewijze naar onderen terugspringende ornamenten. De onderkas is rijkelijk van paneeltjes voorzien en volgt de frontindeling.",
  "Part14_000BalkRK": "Een eenvoudig vijfdelig neogotisch front, met twee hoge velden links en rechts en drie velden in het midden. Van die drie middenvelden is het middelste blind, beschilderd met een afbeelding van de heilige Cecilia die op een orgeltje speelt. De twee hoge velden zijn aan de bovenzijde geblindeerd met een spitsboog met in de zwikken daarboven driepassen. Deze vormentaal wordt herhaald bij het beschilderde paneel. De twee velden aan weerszijde daarvan zijn aan de bovenzijde geblindeerd met een halve rondboog, die wegloopt vanuit het midden, in tegenbeweging met de aflopende labiumlijn. Ook aan de bovenzijde van deze velden is het motief van de driepas in de zwikken toegepast. En waar bij de middelste velden de labiumlijn zich in tegenbeweging met de halve boog bewegen, is te zien dat de labiumlijn van de zijvelden zich in een hangende V-vorm bewegen, hier dus gespiegeld aan de spitsbogen. Het front wordt bekroond met een lijst met toten. Het lijstwerk is op diverse plaatsen verticaal ingekast en verguld.",
  "Part14_000Balkdoopsgez": "Een front in neorenaissancestijl, verwant aan het door Tjeerd Kuipers ontworpen front in de Gereformeerde Kerk te Heeg (1890, deel 1886-1894, 162-164). Ten opzichte van dat prototype is deze uitvoering vereenvoudigd door het afzien van de vooruitgeschoven positie van de middenpartij.\nDe opdrachtgevers hebben kennelijk de tot de bouwtijd van de kerk behorende galerij met balustrade niet willen veranderen, aangezien de orgelmakers het orgel enigszins achterwaarts achter de opengewerkte balustrade hebben geplaatst.\nMiddenveld en tussenvelden staan bij dit front op \u00e9\u00e9n lijn. Contrast wordt bewerkstelligd door de verhoogde plaatsing van de tussenvelden, de lagere afsluiting aan de bovenzijde en de engere pijpmensuren. De spitse zijtorens zorgen voor verlevendiging van het totaalbeeld. Ze zijn uitgevoerd met een stijl in het midden, waardoor twee vlakken van elk vier pijpen zijn ontstaan.\nDe aangebrachte neorenaissancistische ornamentiek laat een breed scala aan motieven zien.\nEen timpaan bekroont het middenveld. Halfzuiltjes in kandelaberuitvoering zijn tegen de zijstijlen van de middenpartij geplaatst. In de basementen daarvan is \u2018geteld geld\u2019-motief te zien. De middenstijl van de spitstorens is ook als kandelaber-colonnet uitgevoerd. De zijstijlen van de spitstorens zijn daarentegen als vlakke stijlen vormgegeven. In de onderkas onder de spitstorens zijn ook weer halve kandelabers toegepast.\nDe spitstorens en het middenveld worden aan de bovenzijde begrensd door een geschubde rand. Bovenin bij de tussenvelden is een late echo van C-voluten te zien en boven de horizontale bovenlijst van de tussenvelden, alsmede bovenop het timpaan uitgezaagde ornamenten. Op de top van het timpaan is de in het werk van Bakker & Timmenga alomtegenwoordige lier geplaatst. Op de zijtorens zijn halve bollen te zien, bekroond door een gedraaide knop. Het oppervlak van de bollen is met gouden sterren beschilderd. Maar liefst acht kleine obeliskjes zijn op de hoeken van de grote kappen geplaatst.",
  "Part14_000Benningbroek": "Onder de nieuwe frontontwerpen, die na 1904 in het werk van de vierde generatie Van Dam verschijnen, bevinden zich ook enkele varianten op fronttypen die een generatie vroeger ontstaan waren. Het front van Benningbroek is een inventieve, zeer rijk gedetailleerde variant op het neogotisch frontontwerp dat in 1881 in Raamsdonksveer (deel 1878-1886, 181-183) voor het eerst verscheen, maar dat waarschijnlijk voortborduurde op het helaas vernietigde front van Hoogkarspel (1866).\nDe hoofdlijnen van het front van Raamsdonksveer zijn eenvoudig terug te vinden in het front van Benningbroek: een vlak middenveld, schuin naar achteren lopende gedeelde tussenvelden en vlakke zijvelden. Die zijvelden zijn hier elk in twee\u00ebn gesplitst, elk veld nu voorzien van drie pijpen. De frontstijl die de velden separeert staat in feite op de plaats van de middelste pijp van een veld van zeven pijpen met V-vormig labiumverloop, zoals bij het type-Raamsdonksveer het geval is. Een tweede variant geldt de uitvoering van de gedeelde velden. De verdeling is hier niet in twee velden van gelijke hoogte boven elkaar, zoals bij de uitvoeringen van de derde generatie, maar in een groot veld onder en een klein veld boven, een verhouding van ongeveer twee op \u00e9\u00e9n. Daarbij staan de labia van het onderveld op \u00e9\u00e9n horizontale lijn. Het bovenveld is, op dezelfde wijze als met de zijvelden gebeurd is, in twee smallere veldjes gesplitst, samen met V-vormig labiumverloop. Ook hier is de stijl tussen de veldjes te vergelijken met de functie van middelste pijp van een ongedeeld veld.\nIn de uitvoering van het front is de neogotische vormenrijkdom van de fronten van de derde generatie onverkort aanwezig. Door de opsplitsing van enkele frontpartijen komt de detaillering verhoudingsgewijs rijker over.\nZeer dunne gietijzeren colonnetten dragen het hoofdgestel van het orgelbalkon, dat de frontvorm volgt. De panelen van de onderkas bezitten driepasjes, onder de schuin geplaatste veldjes zijn ze van spitsboogjes voorzien. De stijlen hebben inkassingen met aan de bovenzijde een spitsboogje, ook de frontstijlen zijn op deze wijze uitgevoerd.\nIn het eigenlijke front zijn tootlijsten, drie-, vier- en vijfpassen te vinden alsmede afsluitingen door middel van spitsboogtraceringen. De bekroningen op de bovenlijsten, met een ezelsrugboog op de middenpartij, is vrijwel identiek aan wat de derde generatie Van Dam op deze plaats toepaste. Hetzelfde geldt voor de vleugelstukken die de overgang van front naar balustrade vormen.\n\nNiet gepubliceerde bron\nJan Jongepier, Rapport over het orgel in de Hervormde Kerk te Benningbroek. Z.p., 1986.",
  "Part14_000Benthuizen": "Een vijfdelige kas, waar bij bovenkas, onderkas en balustrade een fraaie eenheid vormen. De kas lijkt sterk op van Damorgels, bijvoorbeeld te Rekken (1892) en Dedgum (1893). De twee smalle pijptorens hebben een mooie tegenbeweging ten opzichte van het brede middenveld, convex en concaaf. Ter versieringen is bij de pijptorens eenvoudig opkrullend bladwerk als console aangebracht, en ter afsluiting een rijk geprofileerde lijst met daarbovenop sierschilden met laurierbladeren. Ter blindering van de pijpvoeten en \u2013 uiteinden is verguld rankwerk aangebracht. Vergelijkbaar decoratiewerk is te zien bij de drie pijpvelden; het brede middenveld en de twee smalle zijvelden. Ze staan op verhoogde pijpstok, met daarboven het verguldsel. Bij de zijvelden dient het decoratiewerk ter afsluiting van de pijpuiteinden, bij het middenveld omspeelt het een lijst van twee hangende C-voluten, met in het midden een vergulde lier. De vleugelstukken maken het geheel af en vormen een eenheid met het andere decoratiewerk: ook hier verguld bladerwerk en grote en kleine voluten. In de kleuren van het orgel: hout en goud.",
  "Part14_000Bergambacht": "Een vijfdelig front met drie halfronde torens en twee ongedeelde tussenvelden. Aan de bovenzijde is het pijpwerk geblindeerd met vergulde bladmotieven met eromheen sierlijk lijstwerk, bij de torens met vergulde knop. De motieven die ter blindering van de tussenvelden zijn toegepast worden daarboven op de kas nog eens herhaald, zij het iets aangepast en diagonaal gespiegeld. Ook het vergulde knopmotief wordt herhaald, in een reeks, boven de pijptorens. Ter bekroning van de torens zie we samengestelde sierpotten, aangekleed met knoppen en een variatie van gekleurde S en C voluten. Aan de zijkanten is de kas versierd met vleugelstukken, bestaande uit enkele krulvormen en geschilderd rasterwerk. Op de hoeken van het lijstwerk wordt het motief van de sierpotten in het klein herhaald. De bovenkas en onderkas van dit front lopen op fraaie wijze in elkaar over. De torens zijn aan de onderzijde gedecoreerd met rijk bewerkte consoles, die op eenzelfde verfijnde wijze zijn opgebouwd als de sierpotten boven op de kas. De onderkas is ter breedte van de tussenvelden nog versierd met vergulde bladmotieven, eveneens iets dat ook boven in de kas te zien is. Dit soort herhalingen versterkt de eenheid van het ontwerp.",
  "Part14_000Bergeijk": "De firma Maarschalkerweerd ontwierp in deze periode voornamelijk neogotische kassen, veelal voor rooms-katholieke kerken. Het orgel van de Hervormde Gemeente in Geervliet kreeg in 1902 de beschikking over een Maarschalkerweerd-orgel, maar met een kasontwerp dat elke connotatie met neogotiek en dus rooms-katholicisme uitsluit. Het is echter ook niet neorenaissance, maar doet meer denken aan rococo. Het orgel is als instrument met \u00e9\u00e9n klavier gedacht, het front kent echter een duidelijke verticale tweedeling. Horizontaal is het onderverdeeld in zeven delen. Op de hoeken zien we lange halfronde pijptorens die de aanwezigheid van een pedaal suggereren. In het midden is een gedeelde toren te zien, waarvan de bovenste helft halfrond is. Het middendeel van de kas springt iets uit, wat ook geldt voor de onderkas. De gewelfde velden aan weerszijde van de middentoren zijn smal en worden door de bovenlijst bij het midden betrokken. Ze zijn in drie\u00ebn gedeeld. Tussen het midden en de hoektorens zijn vlakke gedeelde velden te zien. De labiumlijnen lopen mooi in elkaar door en zijn spits bij de vlakke velden, halfrond bij de pijptorens. De decoratie herinnert aan rococo met een veelvoud van voluten ter blindering van pijpvoeten en -uiteinden. Het middendeel en de hoektorens zijn met zwaar lijstwerk bekroond, de tussenvelden daarentegen zijn zonder bovenlijst, maar versierd met weelderige krullen. Aan de onderzijde van de drie pijptorens zijn met acanthusblad versierde consoles aangebracht. Aan de bovenzijde zijn op de hoeken harpen geplaatst, in het midden een gelobd schild met een de bovenzijde een kuif. Op het schild het jaar waarin het orgel gebouwd werd: 1902.",
  "Part14_000Bierum": "Goed geproportioneerd negendelig front, dat blijkbaar volgens vaststaand model geleverd werd. Men ziet een afwisseling van ronde en spitse torens en schuin oplopende tussenvelden, waarvan de blinderingen in elkaars verlengde liggen. Torens en velden worden naar het midden toe breder en hoger. Het blinderingssnijwerk is vergelijkbaar met dat in Scherpenisse (Hervormde Kerk, Vermeulen 1907) en Eck en Wiel (Hervormde Kerk, Vermeulen 1909). De vleugelstukken bestaan uit een opeenstapeling van S-rank, C-rank en wederom S-rank. Onder de torens consoles van acanthusbladeren.",
  "Part14_000Biezelinge": "Het front van het orgel te Biezelinge behoort tot een reeks fronten in het werk van de vierde generatie Van Dam, waarin de neorenaissance de hoofdlijnen heeft bepaald. Sporadisch komen er in deze periode bij enkele grotere fronten nog wat gotische details tevoorschijn, maar de neorenaissance is dan ook nog zeer manifest als hoofdindruk.\nDe verbondenheid met de oudere tradities van het huis zijn gering geworden. Toch kan in het ontwerp van Biezelinge het vijfledig front met ongedeelde tussenvelden nog herkend worden, zoals dat kort tevoren, in 1905, nog voor Kortgene gemaakt was. Aan dit schema zijn in Biezelinge zijvelden toegevoegd. Deze zijn kwartrond naar achteren gebogen en staan op een verhoogde frontstok, vergeleken met de pijpen in de drie torens. Bij het verloren gegane front van het orgel in de Jeruzalemkerk te Kralingen (1910) werd dit element ook toegepast, zij het met gedeelde velden.\nIn het oeuvre van de orgelmakers Van Dam komen, naast fronten die enkele tientallen malen zijn toegepast, ook fronten met slechts enkele dubbelgangers voor. Het orgel van Biezelinge behoort tot de laatstgenoemde categorie. Een soortgelijk front werd in 1912 gemaakt in de Christelijke Gereformeerde kerk te Leeuwarden. Bovendien komt het ook voor in een variant zonder de buitenste zijvelden: in Waaksens (Littenseradiel), uit 1910.\nVan de ornamenten die in Biezelinge te zien zijn behoren de meeste tot het standaard-repertoire van het werk van de vierde generatie Van Dam. De middentoren heeft zeven pijpen, de spitse zijtorens echter maar vijf. De labia van de tussenvelden staan op \u00e9\u00e9n lijn. Dat zijn kenmerken, die een breuk met de oudere traditie betekenen, ook al is de hoofdvorm dan met deze traditie nog verbonden.\nOok het verhoogd plaatsen van de veldpijpen is een ouder gebruik. Nieuw is dan weer de grote hoogte van de onderkas, die bij de oudere fronten nooit verder dan balustrade-hoogte reikte.\nOpvallend is voorts dat geen enkel onderdeel dat vlak zou kunnen worden uitgevoerd ook daadwerkelijk vlak gebleven is. De verhoogde frontlijsten van de velden zijn van opliggende staafjes voorzien, aan de friezen van de bovenlijsten zijn knopjes als verlevendiging toegevoegd.\nIn de vormgeving van culs-de-lampe en bekroningen manifesteert de gekozen stijl zich heel duidelijk. De cul-de-lampe onder de middentoren met zijn opengewerkte voluutbanden komt bij dit soort fronten veelvuldig voor, evenals de meer eenvoudige ondersteuningen van de spitse zijtorens. De middentoren wordt bekroond door een koepelvormig ornament dat met zijn opengewerkte banden als tegenhanger van de cul-de-lampe van deze toren kan worden beschouwd. Op de spitse torens zijn slanke spitsen geplaatst, geflankeerd door pinakel-achtige ornamentjes. Ook deze elementen zijn bij verwante fronten veelvuldig toegepast.\nVerheugend is dat bij de kleurafwerking de goudaccenten op biezen en delen van de ornamenten nog geheel in de stijl van de oorspronkelijke makers zijn gebleven. Ze dragen mede bij aan de levendige indruk die het front van dit vroeg-20e eeuwse orgel maakt.",
  "Part14_000Bleijerheide": "Een bijzonder verfijnd neogotisch front vanwege het maaswerk dat is toegepast. Het brede en hoge middenveld is aan de bovenzijde afgesloten met een tootboog in de vorm van een accolade en staat op een koplijst met gotische wielen. Op de schouders van de boog, en net zo bij de zijvelden, zien we fijn maaswerk als koplijst een reeks toten met lelies. Op de hoeken staan slanke pinakels met kruisbloemen. De twee zijvelden zijn aan de bovenzijde zoals gezegd met hetzelfde decoratiewerk versierd, zei het dat de twee velden een boog delen. Aan de onderzijde van de zijvelden zijn de hoeken weggenomen door een halve rondboog. De zwikken zijn met rankwerk versierd. Centraal in het front staan op kleine zuiltjes twee musicerende engelen. Bijzonder fraai zijn ook de onderkas met briefpanelen en het hoger gelegen rankwerk dat open is. De bovenkas staat naar voren ten opzichte van de onderkas en aan de onderkant van de bovenkas hangt een prachtig versiering: een lijst met hangende tootbogen met daartussen ruitvormige druiventrossen.",
  "Part14_000Borne": "Een zeer eenvoudig driedelig front, geplaatst in een nis van de linker zijbeuk van het kerkgebouw. Het middenveld dateert in zijn huidige vorm uit 1969. Oorspronkelijk was dit voorzien van een brede middenstijl en een eenvoudig gedecoreerde \u2018 band\u2019 ongeveerd halverwege de hoogte. Door de ingrepen uit 1969 is de aanblik van het orgel zeer versoberd.\nDe nog aanwezige decoratie is subtiel. De lijst tussen onderkas en bovenkas is voorzien van een spitsboogfries, in het midden onderbroken door een fries met gotische vierpassen. Ook de bovenlijsten zijn gedecoreerd met vierpassen, in het midden staand, boven de zijvelden liggend. De labiumlijn van het middelste veld is een omgekeerde V, die van de zijvelden een gedeelde V, aflopend naar het midden toe. De drie pijpvelden worden aan de bovenzijde afgesloten door een korfboog met toten.\n\nNiet gepubliceerde bron\nArchief fa Jos. Vermeulen, thans in beheer bij Flentrop Orgelbouw.",
  "Part14_000Borssele": "Een vijfdelig front met eenvoudig lijstwerk. Drie kleine pijptorens op consoles van opkrullend bladwerk met enkele hangende knoppen. Aan de bovenzijde zijn de torens gedecoreerd met rankwerk, een geprofileerde lijst en een wat abstract schild met boogmotief. De tussenvelden staan op een verhoogde pijpstok, die is versierd met rankwerk van dezelfde snit als dat bovenaan de pijptorens. De pijpvelden worden afgesloten door vrij rankwerk dat om een lange hangende C-voluut is gedrapeerd. In de vleugelstukken van het orgel domineert een aan een voluut ontspringende hoorn met bloemen. Onder aan het orgel tenslotte een vermelding van de schenkers van het instrument, alsmede een wapenbord. Het brengt familiewapens bijeen van het adellijke echtpaar dat het orgel schonk: een zwart schild met een zilveren balk van Borssele, een schild met twee zalmen en kruisen van Brakell. De schilden worden samengehouden door een eenhoorn en een leeuw. Volgens verhalen is de leeuw de enige vijand van de eenhoorn, hier onder het orgel trekken ze samen op.\n\nOrgelnummer 1916",
  "Part14_000Breda": "Een eenvoudig front, waarbij het pijpwerk niet meer open is opgesteld zoals wel gebruikelijk bij instrumenten van Hill, maar ingekaderd in drie pijpvelden die worden afgesloten met verschillende rondbogen. Het middenveld is aan de bovenzijde versierd met een bord met daarop cannelures, een cirkel in het midden en een boog aan de bovenzijde. Het pijpwerk is over de gehele lengte in verschillende tonen blauw geschilderd, onder donker en naar boven toe lichter. De buitenvelden zijn in stijgende lijn naar het midden met banden en gouden lelies beschilderd. Bij het minder hoge middenveld ontbreken de donkere extra banden, maar zijn wel de lelies aanbracht; parallel aan de lijn van de labia, in een puntig boogje.",
  "Part14_000Broek": "Traditioneel front met ronde middentoren, spitse zijtorens en enkelvoudige vlakke tussenvelden. Verzorgd gedetailleerde kappen en panelen. In de tussenvelden lopen de labiumlijnen en de onderste begrenzing van de blinderingen parallel aan elkaar.\nKrachtig gesneden plantaardige vormen in de blinderingen, de vleugels bestaan uit een langgerekte bladslinger waaraan bladmotieven, een bloem, en, naar het lijkt, aren zijn verbonden. Simpele, afgeplatte bolvormige bekroningen, eindigend in een rond knopje.",
  "Part14_000Brouwershaven": "Een vijfdelig front met spitse zijtorens, een halfronde middentoren en relatief brede tussenvelden op verhoogde pijpstok. Aan bovenzijde lopen de pijpvelden schuin op naar de middentoren, waarbij de gebogen lijn aan het einde wordt afgesloten met een knop. Het pijpwerk is aan boven- en onderzijde geblindeerd, met vormen die doen denken aan de contour van een liggende C-voluut. Bij de blinderingen van de torens zijn fraaie accenten aangebracht. Onder lopen de blinderingen uit in een smalle punt in midden, boven in een hangende lelie. De torens zijn bekroond met koepels met daarop een bol, waarbij de koepels worden geflankeerd door kleine obelisken op sokkels. De vleugelstukken zijn samengesteld uit een S-voluut met krullen en onder andere twee hoorns. Bij het oorspronkelijke ontwerp maakte de onderkas zeer waarschijnlijk deel uit van een doorlopend balkon in dezelfde vormentaal, zoals te zien is bij het vrijwel identieke Dekkerorgel te Simonshaven.)",
  "Part14_000Callantsoog": "Een front dat duidelijk voor op een balkon is gedacht, de oorspronkelijke situatie in Rijswijk (NBr.). Het oogt nu, doordat een deel van balustrade is weggelaten, asymmetrisch. De onderkas is fraai ingelegd. De bovenkas is een vijfdelig front, met spitse zijtorens en een ronde middentoren. De torens zijn aan de onderzijde met consoles gedecoreerd, boven op de kas ontbreekt decoratie. Aan de pijpvoeten en uiteinden is rankwerk te zien. De velden tussen de torens zijn gedeeld en aan de pijpuiteinden versierd, bij de onderste velden met opvallende gelobde bogen. Ook is boven de tussenvelden sierwerk aangebracht, wat de indruk versterk dat het front aan de bovenzijde rijker gedecoreerd moet zijn geweest. Het front heeft aan beide zijden vleugelstukken gehad, nu is dit echter nog slechts aan de linkerkant te zien: enkele voluutvormen en muziekinstrumenten.",
  "Part14_000CappelleadIJssel": "Het betreft hier de jongste nog bestaande toepassing van het Van Dam-frontontwerp waarvan de oorsprong teruggaat tot het jaar 1864 (het laatste exemplaar uit deze reeks, in de Gereformeerde Kerk te Franeker, opgeleverd in 1905, ging door modernisering verloren). Hoewel de hoofdvorm van het ontwerp altijd intact bleef gedurende de 40 jaren van de toepassing, werden vele details aan actuele stijlopvattingen aangepast. Op deze wijze ontstonden varianten die op hun beurt ook weer enkele malen gebruikt werden. Zo kent het front van Capelle veel overeenkomsten met het front van Nieuw-Amsterdam uit 1902, elders in dit deel beschreven.\nHoofdkenmerken zijn hier de hol gewelfde uitvoering van de smalle gedeelde velden naast de middentoren en de vlakke uitvoering van de verhoogd geplaatste ongedeelde velden. Ook de paneelvormige afsluiting van de ongedeelde velden en de knopvormige ornamenten op de bovenlijst hiervan behoren tot de stijlkenmerken van deze periode. De kussenpaneeltjes onder de ongedeelde velden gaan daarentegen op een oudere traditie binnen dit ontwerp terug.\nOorspronkelijk waren ook de buitenste paneeltjes van de onderbouw, onder de vleugelstukken dus, op deze wijze, met drie kussentjes, uitgevoerd. Dat element is gesneuveld in het kader van de werkzaamheden van 1961.\nEr is echter ook een substantieel verschil met de versie van Nieuw-Amsterdam. Bij dat front, gemaakt voor een eenklaviers orgel, staan in de torens steeds vijf pijpen, overeenkomstig de vaste patronen in het werk van de orgelmakers Van Dam. In Capelle wordt daarvan afgeweken door de torens van elk zeven pijpen te voorzien. Het front heeft hierdoor een grotere breedte gekregen, welke benut werd voor de plaatsing van een pedaallade, dwars in de kas tegen de linker zijwand.\nBij de blinderingen en de culs-de-lampe is uitsluitend het op 18e-eeuwse barokke ontwerpen ge\u00efnspireerd ornament te bewonderen: voluutvormen, plantaardige motieven, ruitwerk. In het opzetstuk op de middentoren zijn de symbolen van Geloof, Hoop en Liefde verwerkt.\nDe vormgeving van het hoofdgestel van de orgelgalerij, met de daaronder geplaatste kolommen, dateert in hoofdzaak uit 1961. In de oorspronkelijke situatie stonden er slechts twee zuilen onder het orgel.",
  "Part14_000Colijnsplaat": "Wederom een versie van het vijfdelige \u2018catalogusfront\u2019 met ongedeelde tussenvelden (vergelijk Nieuwleusen, Hervormde Evangelisatie, Proper 1896). Alle kenmerkende decoratieve elementen zijn aanwezig: de Jugendstilachtige blinderingen van de tussenvelden; de gebogen knorrenranden tussen de torens; de klokvormige, ongedecoreerde consoles onder de torens; de torenbekroningen in de vorm van koepels en obelisken. De niet opengewerkte vleugelstukken zwenken hier breed uit aan de onderzijde en zijn uitgevoerd met tamelijk grillige contouren, vergelijkbaar met die in Waarder (Gereformeerde Kerk, Proper 1902).",
  "Part14_000Delfstrahuizen": "Front in neorenaissancestijl, overeenkomend met de Bakker & Timmenga-fronten te Suameer (1907) en Balk, Doopsgezinde Kerk (1908), elders in dit deel besproken. De gelijkenis geldt zowel de aantallen frontpijpen in de frontgeledingen als de complete detaillering. Net als in Suameer heeft ook het front van Delfstrahuizen geen rondboogjesrand langs de boog van het middenveld. Het veld van het tympaan is in Delfstrahuizen vlak, net als in Balk.\nOp het terrein van de kleurstelling is de overeenkomst met het front van Balk groot: eikenimitatie als basiskleur en veel goudaccentueringen in de ornamentiek.",
  "Part14_000Delft": "De bovenkas van het front is vijfdelig. Alle velden zijn weliswaar open aan de bovenzijde, maar het pijpwerk wordt visueel bijeengehouden door het soort lijstwerk dat ook de rest van het front kenmerkt. De tussenvelden staan op verhoogde pijpvoet. Het middelste veld is spits, en aan de onderzijde versierd met een kleine console. De onderkas is grotendeels blind, en qua structuur een logische voortzetting van de bovenkas. Bij de onderkas zijn links en rechts zijn twee pijpvelden te zien, onder een halve rondboog. In het midden is de kas versierd met de gotische vierpas, van achteren bespannen met doek.",
  "Part14_000DenHelder": "Een vijfdelige neogotische kas, met spitse hoektorens, een ronde middentoren en gedeelde tussenvelden op verhoogde pijpstok. Een vrijwel identieke kas in Nieuwegein; het Maarschalkerweerd-orgel in de Emma\u00fcskerk. Zijn in Nieuwegein de bekroningen sober, hier zijn de pijptorens bekroond met ranke pinakels, spitse driehoekige opengewerkte torens met daarop een kruisbloem. De pijptorens zijn van onderen versierd met consoles, de verhoogde pijpstokken met spreukbanden. De labia verlopen in een V-vorm, oplopend in de onderste tussenvelden ook in een V-vorm bij de middentoren. Bij de bovenste tussenvelden zijn de labia recht. Aan de bovenzijde worden de pijptorens afgesloten door een soort kielboog. Bij de zijtorens zijn vierpassen in de zwikken opgenomen, bij de middentoren zien we een opengewerkt boogfries. De bovenlijst van de tussenvelden loopt schuin op naar de middentoren en is eveneens versierd met vierpassen en heeft langs de bovenrand enkele hogels.",
  "Part14_000Diemen": "Een neogotische variant van het in deze periode veel toegepaste blokmodel. Het front is driedelig, links en rechts uitgebreid met blinde panelen. De twee buitenste pijpvelden staan op verhoogde pijpstok, deze is met een spitsboogfries gedecoreerd. Zowel de buitenste pijpvelden als het brede middenveld worden afgesloten met een wimberg, met daarin een gotische vierpas. Tussen de wimbergen staan pinakels, alsmede links en rechts ervan. Fraai is hoe het samenstel van wimbergen en pinakels naar voren ligt ten opzichte van de rest van het front. Dit correspondeert met de onderlijsten van de twee smalle pijpvelden en onderlijst van de bovenkas als geheel; ook die elementen springen iets uit. Op de wimbergen en pinakels staan kruisbloemen, grote en kleine. De randen van de wimbergen zijn versierd met hogels, de bovenrand van de panelen links en rechts met leli\u00ebn.",
  "Part14_000DordrechtRem": "De orgelkas te Dordrecht is mogelijk ontworpen door H.A. Reus, tevens architect van de kerk, en is gemaakt uit teakhout. Aardig is hoe de gedeelde rondboog die de centrale toren van de kas inklemt verwant is aan de rondbogen in het ontwerp van de kerk. De kas is vrij sober gedecoreerd met neoclassicistische elementen. Te zien zijn gecanneleerde stijlen, verhoogde pijpstokken als binnenlijsten, consoles bij hoeken van de bovenlijsten, en eenvoudige eierlijsten op de consoles onder de pijptorens: behalve de middentoren twee spitstorens. Tussen de torens zijn pijpvelden te zien die in drie\u00ebn zijn gedeeld, aan de buitenzijde zijn de velden in twee\u00ebn gedeeld. De labiumlijnen kennen een wat onregelmatig verloop en sluiten slechts af en toe aan bij het lijnenspel van aangrenzend veld of toren; de organische samenhang steunt bij deze dit front primair op het lijstwerk.",
  "Part14_000Dorkwerd": "Dit vijfdelige front kan worden opgevat als een enigszins verkleinde versie van het duo Gereformeerde Kerk Sleen (1896, deel 1894-1901, 141-142) / Hervormde Kerk Oldehove (1903). In de geronde middentoren (met vijf frontpijpen) is de grootste frontpijp de E van de Prestant 8'. De geronde zijtorens bevatten ieder eveneens vijf frontpijpen. De bovenafsluitingen van de gedeelde tussenvelden lopen, net als in Oldehove, in een rechte lijn schuins op naar de middentoren. De scheidingslijsten van de tussenvelden zijn in Dorkwerd minder volumineus dan die in Sleen en Oldehove. Vanwege de beschikbare hoogte moet de middentoren het zonder een bekroning stellen; op de zijtorens staan kelkvormige vazen. Het snijwerk is vrij eenvoudig van uitvoering, maar toont de voor de Van Oeckelens karakteristieke vermenging van C- en S-voluten en allerlei bladvormen.\nDe oorspronkelijke basiskleur, een donkergekleurde houtimitatie, is op een onbekend moment overgeschilderd in pasteltinten; deze kleurstelling is in 1982 verwijderd en vervangen door een lichtgekleurde houtimitatie.",
  "Part14_000Drachten": "Dit rijk uitgevoerde front vormde destijds een stijleenheid met de uit schier onbeperkte middelen gebouwde, helaas afgebroken kerk van Oud-Beets, even buiten Drachten. Deze markante kerk was in neorenaissancestijl opgetrokken en dit orgelfront sloot daar naadloos bij aan.\nHet front bestaat uit drie ronde torens, die elk negen pijpen bezitten, en vlak uitgevoerde gedeelde tussenvelden met elk zeven pijpen. Bij de torens zijn de onderlijsten opmerkelijk fragiel van maat. Ook de kappen van de torens zijn niet fors van maatvoering. Bij de velden hebben de onderste velden een zijwaarts oplopend labiumverloop, terwijl de labia bij de bovenvelden op \u00e9\u00e9n lijn zijn geplaatst.\nDe rijkdom van dit schijnbaar eenvoudige en traditionele front wordt veroorzaakt door de details. Alle frontstijlen zijn als pilasters uitgevoerd, onderaan te beginnen met een vlak deel, vervolgens een deel met cannelures, uitlopend op een kapiteel, en ten slotte nog weer een deel met cannelures dat op de kap aansluit. De ornamenten onder de drie torens zijn uitgevoerd als culs-de-lampe, opgebouwd uit omkrullend bladmotief.\nAls scheiding tussen de velden zijn minuscule open hekwerkjes met balusters aangebracht. Dit thema keert in het front weer terug in de bekroning op de zijtorens.\nDe blinderingen bestaan in hoofdzaak uit bladmotieven, vrij open en doorzichtig van karakter, alles in volstrekte symmetrie uitgevoerd. Een belangrijke uitzondering hierop zijn de blinderingen boven de bovenste velden. Deze bestaan uit fors uitgevallen draperie\u00ebn.\nBij dat alles zijn de bekroningen ronduit karig te noemen. Op beide zijtorens een lier en op de middentoren een schelpachtig uitgevoerd palmet, omrankt met een enkele simpel vormgegeven voluut. Op alle drie de kappen staan bollen op de hoeken, die in de bovenste regionen van het front nog voor enige beweging en levendigheid zorgen.",
  "Part14_000Drempt": "Een eenvoudige vierdelige neogotische kas, met twee brede lage pijpvelden in het midden, en twee hoge smalle pijpvelden links en rechts daarvan. Geen van de pijpvelden staat op verhoogde pijpstok, en alle zijn aan de bovenzijde eender gedecoreerd: met een eenvoudige tootboog, en met in de zwikken een gotische driepas. Daarboven een doorlopend opengewerkt spitsboogfries met een relatief rijk versierde lijst met toten ter bekroning. In die lijst zijn leli\u00ebn en halve vierpassen te ontwaren. De onderkas is versierd met een doorlopend boogfries.",
  "Part14_000Driel": "Het front van dit Victoriaanse orgel is nauw verwant aan het orgel van dezelfde bouwer te Bontebrug (ca 1898, deel 1894-1901, 231-232). Het is rijk beschilderd in overwegend bruine, groene en gele kleuren. Het donkere bruin zien we onder en boven aan de pijpen, de lichtere kleuren en de plantachtige decoratie daartussen. We zien qua opbouw een breed en hoog middenveld, twee hoge torens en twee smalle zijvelden. De torens staan op een console die is samengesteld uit voluutvormen met ernaast een soort beslagwerk in driehoeken. Het pijpwerk van de torens wordt bijeengehouden door opengewerkte banden met in het midden kleine bloemen, als knop op een symmetrisch achtergrond van voluten. Het middenveld staat op een verhoogde pijpstok die is versierd met kleine rozetten. Halverwege het pijpwerk zien we een stijl met cannelures en ingekeepte cirkels. Het zelfde lijstwerk onder en boven zien we bij de zijvelden. De labia van het pijpwerk meanderen in V-vormen van links naar rechts en hetzelfde geldt voor de pijpuiteinden, zij het daar iets meer trapsgewijs. De stijlen tussen het pijpwerk en op de hoeken van het front zijn bekroond met puntvormige bollen.",
  "Part14_000EckenWiel": "Wederom een versie van de eerdere vijfdelige fronten van Vermeulen. De zijtorens zijn nu weer spits. Ook deze keer zijn de tussenvelden schuin oplopend en hol gebogen. De blinderingen aan de bovenzijde van torens en bovenste tussenvelden hebben dezelfde vormen als die in Scherpenisse (Hervormde Kerk 1907). De blinderingen tussen de tussenvelden zijn deze keer gesloten gehouden en voorzien van gegolfde randen. Bij wijze van vleugelstukken twee kleine gebogen gezaagde panelen tegen de zijkanten. Onder de torens opnieuw bladconsoles en als bekroningen de traditionele Koning David met de harp en de twee bazuinblazende engelen.",
  "Part14_000Edam": "Een vier-voets versie van het Bakker & Timmenga-fronttype dat vanaf Wouterswoude (1894, deel 1894-1901, 30-31) werd toegepast. Torens met elk zeven pijpen, tussenvelden vlak en recht uitgevoerd, zeven pijpen per veld met parallel labiumverloop, scheiding door middel van een lijst met boogsegment aan de onderzijde.\nBlinderingen bij de pijpvoeten zijn door de makers niet aangebracht. De blinderingen boven in de torens zijn samengesteld uit C-voluten, blad- en bloemmotieven.\nDe opzetstukken zijn in dezelfde vormentaal uitgevoerd, bij de middentoren vormt een lier de bekroning. Bij de boveneinden van de veldpijpen zijn eenvoudige bladrankjes aangebracht. De culs-de-lampe bestaan uit omgekruld acanthusbladmotieven.\nBij de plaatsing in Edam in 1994 heeft de architect van de kerkrestauratie aldaar voorgeschreven de vleugelstukken niet aan te brengen. Ze zijn in het kerkgebouw opgeslagen. Ook de blauwe, gem\u00ealeerd opgebrachte kleur is door de architect voorgeschreven. In Gaastmeer was de kas in een donkere eikenimitatie geschilderd, afgezet met lichte biezen, waarvan de kleur (licht-beige) ook voor alle ornamentwerk was gebruikt.",
  "Part14_000Eelde": "Met dit front heeft Pieter van Dam, die vanaf 1904 het huis Van Dam leidde, op inventieve wijze een brug geslagen naar het werk van zijn vader en ooms, de derde generatie Van Dam, die het tijdvak 1846-1904 bestrijkt.\nDe neogotische vormentaal is in grote lijnen gelijk aan die van vergelijkbare fronten van de derde generatie: een wat academische, voor de tijd van ontstaan archa\u00efsch gehanteerde stijl.\nHet ontwerp daarentegen, anders gezegd de ordening van de geledingen van het front, is nieuw in het Van Dam-oeuvre. Dat past ook in het kennelijk gehanteerde principe, dat een nieuwe generatie zich na aantreden met eigen frontontwerpen manifesteert.\nOmdat veel frontontwerpen van de derde generatie verwantschap vertonen, is het ook niet verwonderlijk dat het ontstaan van het frontontwerp van Eelde op verschillende wijzen benaderd kan worden. Aan de ene kant kan benadrukt worden dat het front de lijn van het front van Raamsdonksveer (1880, een neogotische vertaling van de fronten van Joure, Doopsgezind, 1858 en Lippenhuizen, 1859) doortrekt en hieraan spitse zijtorens toevoegt, en tevens de zijvelden in grootte reduceert. Daartegenover kan men het front van Eelde ook zien als een neogotische vertaling van het zevenledige Van Dam-front dat vanaf 1864 het werk van de derde generatie heeft beheerst, zij het dan met een vlak middenveld in plaats van een ronde toren, spitse zijtorens in plaats van ronde zijtorens en verhoogd geplaatste ongedeelde velden binnen een spitsboog in plaats van een heletoons pijpvolgorde. Duidelijk wordt dan ook, dat beide analyses manco\u2019s vertonen. Ze hebben elk zinvolle elementen in zich, maar leiden op zijn minst tot de conclusie dat het front van Eelde zowel oudere Van Dam-tradities als innovatie in zich draagt.\nDe spitse zijtorens vertegenwoordigen in dit front de vernieuwing op het gebied van de vormgeving binnen het Van Dam-oeuvre. Ze komen bij het front van Kruiningen (1899, thans Wemeldinge) voor het eerst voor, en zijn ook onderdeel van het fronten-duo Vlissingen-Middenbeemster (1906, 1908, zie elders in dit deel). Ze zijn vervolgens een steeds terugkerend ingredi\u00ebnt in de fronten van de vierde generatie geworden, telkens voorzien van de hier ook toegepaste karakteristieke basementlijst. Voor het overige vertoont het front alle denkbare neogotische ornamenten en paneelvormen. Zoals eerder bij fronten in verwante stijl beschreven is. Verfijning en onbekrompenheid kenmerken dit laatste monumentale, zuiver neogotische front van het huis Van Dam, waarvan de echo na 1907 alleen nog in kleinere varianten op dit thema voortleeft.",
  "Part14_000Eernewoude": "Bekend front in het werk van orgelmakers in de beginjaren van de 20e eeuw. Slanke ronde torens van vijf pijpen en vlakke ongedeelde velden. In plaats van gesneden blinderingen zijn eenvoudige uitgezaagde vullingen aangebracht. In de torens ontbreken deze bij de pijpvoeten.\nDe vormen van de omlijsting van de verhoogd geplaatste tussenvelden verschaffen het front identiteit. Zo men wil, kan er invloed vanuit de Jugendstil aan worden toegeschreven. Ook de expressieve vorm van de vleugels, die veel voorkomt bij dit type front, is in hoofdzaak zonder steekwerk uitgevoerd.\nHet front was vroeger in donkerder kleuren geschilderd, waarbij enkele elementen van contrasterende kleur of vergulding waren voorzien.",
  "Part14_000Eext": "Een variant van de neorenaissance-fronten van Oosterwijtwerd (voormalige Hervormde Kerk, Doornbos 1895) en Noordhorn (Hervormde Kerk, Doornbos 1899). De tussenvelden zijn nu ongedeeld en voorzien van verhoogde frontstokken, terwijl ze aan de bovenzijde met brede gebogen lijsten zijn afgezet. Op het middenveld een gebroken fronton met een vaasvormige knop tussen beide, veel aan de verbeelding overlatende frontondelen. Op de zijtorens vazen, die door sterren worden bekroond. De barokke vleugelstukken bestaan uit grote S-ranken.\nOnder het middenveld een plaquette, waarop de schenking van het orgel wordt gememoreerd: \u2018GESCHENK/ van/ H. MEIJRING/ en/ H.G. MEIJRING \u2013 HOMAN/ ter gelegenheid van hunne/ 50 jarige echtvereeniging/ 5 september 1910\u2019.\n\nNiet gepubliceerde bron\nSKKN, dossier Eext NHK, inventarisrapport 1985.",
  "Part14_000EindhovenKronenhoef": "Een blokvormige kas met vier pijpvelden. Twee smalle hoge pijpvelden in het midden worden beide afgesloten met een spitsboog, die in het midden wordt gedragen door een zuiltje met Corinthisch kapiteel. Deze twee velden worden bijeengebracht door een wimberg, die is opengewerkt, en van achteren bespannen met doek. In de punt van de wimberg zien we een gotische vierpas, de schouders van de wimberg zijn opgevuld met een boogfries. Ook de bredere zijvelden staan in een spitsboog en hier zijn de zwikken gevuld met gotische driehoeken. Aan de bovenzijde van de kas is een kanteellijst aangebracht, op de hoeken afgewisseld met kleine kanteeltorens.",
  "Part14_000EindhovenPaterskerk": "Een neogotisch front waarbij de delen op geraffineerde wijze ineengrijpen. Het geheel bestaat uit zeven delen, waarbij het middenveld aan weerszijde door drie velden wordt ingesloten. Die drie velden kennen elk een spitse middentoren. Zo neemt men het geheel waar als a-b-a-c-a-b-a. Deze structuur wordt bevestigt door het lijstwerk aan boven en onderzijde van de pijpvelden. Onder in het geheel van de kas, boven in de visueel doorgetrokken lijst boven de \u2018a\u2019- delen. Het middenveld heeft een wimberg, en wordt bekroond met onder andere een kruisbloem. Aan de onderzijde van dit middendeel zien we vier kleine pijpveldjes. De labia aan weerszijden van het midden kennen een duidelijke V-vorm, die aan de onderzijde parallel loopt met de pijpvoeten. Ook dit verbindt de frontdelen met elkaar. De V-vorm wordt in het midden onderbroken door een rechte lijn. Het front is met name aan de bovenzijde weelderig gedecoreerd met pinakelwerk en kruisbloemen. De spitstorens hebben culs-de-lampe in de vorm van adelaarfiguren. Aan het front zijn nog twee beschilderde vleugelstukken toegevoegd met de beeltenissen van de H.H. Caecilia en Gregorius.",
  "Part14_000Folsgare": "Een acht-voets variant van het bekende Bakker & Timmenga-front dat in 1894 voor het eerst in het oeuvre van deze orgelmakers verscheen. De grotere breedtemaat is ontstaan door de maten van de grotere frontpijpen en de plaatsing van negen pijpen in de velden. Hierdoor kon een volledige Bourdon 16' worden gedisponeerd. De velden zijn vlak uitgevoerd, gescheiden door een brede lijst met licht gebogen onderkant, het labiumverloop van de veldpijpen is parallel.\nDe ornamenten volgen het voor dit fronttype vaste patroon: plantaardige motieven in de blinderingen, acanthusmotieven in de culs-de-lampe, opengewerkte opzetstukken op de torenkappen, waarbij de middentoren tevens een lier draagt.\nDe vleugelstukken vertonen de bekende compositie van S- en C-voluutbanden, omrankt met wijnrank en vogeltje. Opmerkelijk is het kleurverschil tussen blinderingen en culs-de-lampe enerzijds en opzetstukken met vleugels anderzijds.",
  "Part14_000Garderen": "Een vijfdelig front, met spitse zijtorens, een ronde hoge middentoren en tussenvelden op verhoogde pijpvoeten die zijn opgelegd met vierpassen. De onderkas is gedecoreerd met panelen. Onder de pijptorens zijn consoles aangebracht. Een algemeen kenmerk bij Van Drutens orgelkassen is dat het decoratiewerk soms een wat abstracte, industri\u00eble indruk maakt. Dat is hier slechts het geval bij de vleugelstukken. De decoratie ter blindering van pijpvoeten en -uiteinden bestaat uit rankwerk met bloemen, bladeren en voluten, een beeldtaal die is ook gebruikt in de opzetstukken van de drie hoofdtorens van de kas. Het opzetstuk in het midden heeft als bekroning een harp. De kleurstelling van het geheel is allerminst gelukkig gekozen. De bordeauxrode kas lijkt te hangen in de blauwgroene balustrade, het contrast tussen beide kleuren versterkt slechts het idee dat de orgelkas een restant is van een instrument dat ooit bestond.",
  "Part14_000Geleen": "Een symmetrisch neogotisch front, sinds 1968 bestaande uit zes velden en torens op de hoeken. De vier velden in het midden liggen op een lijn, en vormen een eenheid met als middelpunt een nis, bekroond door een kruisbloem, met daarin een beeld van een heilige met een klein orgeltje, waarschijnlijk Cecilia. Staan de labia bij dit front overwegend op een rechte lijn, bij de middelste velden dalen ze neerwaarts, in tegenbeweging met de kromming van de halve boog aan de bovenzijde van deze velden. Voorts valt op dat het midden, bij de nis met twee velden daarnaast, het weelderigst is gedecoreerd. Aan de onderzijde van deze pijpvelden verhoogde pijpstokken die zijn gedecoreerd met bloemmotieven, aan de bovenzijde hetzelfde soort  houtsnijwerk. Aan de onderzijde van de pijpen zien we over de breedte van het gehele front een doorlopende lijst met vierpassen. Aan de bovenzijde van het ontwerp is ter versiering een lijst met kantelen aangebracht, op sommige hoeken is dit lijstwerk op een voet geplaatst. De velden aan weerszijde van het midden hebben ieder een accoladeboog aan de bovenzijde, bij de velden het dichtst bij het midden opengewerkt, bij de buitenste velden dicht en aangevuld met een boogfries erboven. De hoektorens zijn eveneens versierd met accoladeboog met boogfries, en met toten bij de pijpvoeten. Ze worden ondersteund door een console die op een klein zuiltje staat. De torens staan iets op hun as gedraaid, richting het midden van het ontwerp.",
  "Part14_000GravenhageNoorderkerk": "Een ongewoon orgelfront in het oeuvre van Proper. Er zijn geen concrete voorbeelden in zijn eerdere werk. Mogelijk is de kas door een ander ontworpen. Er is sprake van een neobarok front met een vijfdelig hoofdwerk en een loos driedelig rugwerk in de balustrade.\nHet hoofdwerkfront bezit halfronde torens, waarvan de middelste breder en hoger is, en gedeelde tussenvelden. Merkwaardig zijn de strakke schuin oplopende lijsten tussen zijtorens en middentoren, die in tegenspraak zijn met de overige barokke vormen. Het decoratieve snijwerk aan dit orgelfront is steeds gesloten gehouden. Het blinderingssnijwerk van de middentoren bestaat aan de onderzijde uit naar buiten toe oplopend gebladerte, in het midden voorzien van een opstaand lelievormig blad. Aan de bovenzijde van dezelfde toren een gevleugelde engelenkop. De zijtorens bezitten slechts aan de bovenzijde blinderingen, die bestaan uit gebogen bladranken en een centrale afhangende bloem. De onderste tussenvelden zijn rondbogig en in de boog voorzien van draperie\u00ebn. De lijsten, die de bovenste tussenvelden omvatten, zijn gevuld met snijwerk van gebladerte. In de torenkappen, tegen de uiteinden van de friezen, ingekaste rozetten. Op de zijtorens opstaande palmetten tussen neerliggende S-ranken. De palmetten worden bekroond door een toorts en twee omhoogstekende bazuinen. Op de middentoren een omstraalde lier tussen twee neerliggende bladranken. Alleen onder de zijtorens consoles van acanthusbladeren.\nHet driedelige rugwerkfront bestaat uit een halfronde middentoren, geflankeerd door twee lagere rechthoekige velden. De blinderingen aan onder- en bovenzijde van torens en velden worden gevormd door gebogen bladranken met centrale uitstulpingen. Op de zijvelden liggen twee gebogen ranken tegen de middentoren; op de middentoren een adelaar met gespreide vleugels. Het rugwerk is opgenomen in een balustrade met een gesloten borstwering van rechthoekige panelen, waarboven een open hekwerk en een brede bovenlijst.",
  "Part14_000GravenhageOLV": "Een breed neogotisch front dat is opgebouwd uit twee hoekdelen en een tussendeel. De hoekdelen bestaan uit een zeer brede ronde torens met kleine vlakke gedeelde zijvelden. De pijpen zijn aan de bovenzijde niet afgesloten, maar steken boven het front uit, en zijn bovenaan rood beschilderd. De hoogte ervan loopt bij de hoekdelen in een vloeiende lijn door van de brede torens naar de zijvelden. De brede ronde pijptorens staan op consoles met voluten en zijn halverwege versierd met een band van traceerwerk, een element dat ook bij de pijpvelden van het front terugkeert, al dan niet opengewerkt en soms voorzien van een lijst met toten. Bovenaan de pijptorens een halfronde tootboog met in de zwikken traceerwerk en daarboven een lijst met toten. Tussen de driedelige hoekdelen bevinden zich nog vijf pijpvelden. De middelste drie staan iets verder naar achteren ten opzichte van de rest en zijn als eenheid gedacht. Alle drie deze velden staan op verhoogde pijpstok en het centrale veld is bekroond met een tootboog, een wimberg met hogels en een kleine kruisbloem. Het is het enige pijpveld waarbij het pijpwerk is ingesloten. Tussen het driedelige middendeel en de driedelige hoekdelen staan nog twee pijpvelden die diagonaal naar achteren lopen, een beweging die wordt geaccentueerd door een stijgende lijn van de labia. De labia laten overal elders een hangende V-vorm zien, al dan niet gedeeld. Tussen de velden is telkens een kruisbloem ter bekroning aangebracht.",
  "Part14_000Groede": "Bij het front van Groede schaart J.F. Kruse zich andermaal in het kamp van de navolgers van de orgelmakers Van Dam. Binnen het interessante facet van de fronten-verwantschap in de geschiedenis van het Friese orgel kan de toepassing van het fronttype van Groede het meest opzienbarende hoofdstuk genoemd worden. Het ontwerp ontstond rond 1865 in het werk van de orgelmakers Van Dam, kreeg in het werk van Willem Hardorff onmiddellijk daarna navolging, zij het met geringe modificaties, welke navolgingen vervolgens weer opduiken in het werk van Bakker & Timmenga. J.F. Kruse, Hardorffs schoonzoon, past het ontwerp in de jaren 1990 enkele malen toe, en doet dat in Groede dan nog eens. Vermoed mag worden dat de geprojecteerde dispositie, met daarin een Bourdon 16' voet, mede aanleiding was voor de keuze voor een groter front en een ruimere kas, in afwijking van het bij Kruse bekende vijfledige, smallere front.\nBijna 40 jaar na het verschijnen van het prototype van het onderhavige ontwerp is er wel het een en ander veranderd. Door de plaatsing van zeven pijpen in de torens heeft de elegantie van het oorspronkelijk ontwerp plaats gemaakt voor een grotere breedtewerking. Evenals dat bij Hardorff en Bakker & Timmenga het geval is zijn hier ook weer de voeten van de frontpijpen in de grote ongedeelde velden langer genomen dan bij het oorsponkelijk ontwerp het geval was.\nDe ornamentiek is, zoals steeds bij Kruse, smaakvol en eenvoudig. De culs-de-lampe onder de drie torens bestaan uit gekruld acanthusblad, onderaan eindigend in een vruchtmotief. Onder de cul-de-lampe van de middentoren is het bouwjaar van het orgel op het paneelwerk aangebracht.\nIn de blinderingen zijn in hoofdzaak bladranken te herkennen.\nDe vleugelstukken, die fors en volumineus van uitvoering zijn, bevatten onderaan een hoorn des overvloeds, een veelvuldig bij Kruse voorkomend element.\nDe kappen zijn voorzien van opengewerkte, gesneden opzetstukken. De ornamenten op de zijtorens bezitten een ovaal schild in het centrum. Het ornament op de middenkap wordt bekroond door een lier.",
  "Part14_000Groningen": "Een neogotisch front dat is ontworpen met een middendeel (twee vlakke velden aan weerszijden van een kleine middentoren met kruisbloem) dat in 1944 op verzoek van de organist werd verwijderd. Het middendeel was loos en wellicht gaf de krappe ruimte bij het orgel aanleiding tot verwijdering. Bij de meest recente restauratie is het echter weer gereconstrueerd, als gift van de orgelbouwer. En naar de geest van Maarschalkerweerd, die in de vroege jaren van de twintigste eeuw steeds vaker verbindingsstukken maakte tussen twee kastdelen links en rechts van een gotisch venster. In Groningen was in de tussenliggende periode, de situatie waarbij het middendeel gesloopt was, dan ook duidelijk te zien dat er iets ontbrak: slechts aan de bovenzijde waren de vensters beschilderd. Aan weerzijden van het loze middendeel beweegt het orgel in de richting van de kerk, met als centraal element achthoekige hoektorens, waarvan de pijpen halfrond staan opgesteld. De torens zijn aan de bovenzijde geblindeerd door samengestelde tootbogen. Ze worden geflankeerd door vlakke pijpvelden en blinde velden met boogfries en doek, die slechts van dichtbij zichtbaar zijn. Als overgang van het middendeel naar de zijdelen zien we kleine hoektorens, eveneens geflankeerd door vlakke hoekvelden. Het geheel is redelijk sober gedecoreerd. De pijpvelden zijn voorzien van tootbogen, en er zijn bovenlijsten aangebracht met vierpassen, tanden en hogels.",
  "Part14_000Hallum": "Een karakteristiek Bakker & Timmenga-front, in navolging van het in 1894 in Wouterswoude voor het eerst toegepaste ontwerp. Drie ronde torens van zeven pijpen, vlakke gedeelde tussenvelden met elk zeven pijpen, gescheiden door middel van een brede lijst met licht gebogen onderzijde. De labiumlijnen van de velden verlopen parallel.\nBlinderingen met alle traditionele thema\u2019s: voluten, blad- en bloemmotieven, alles in symmetrische composities. Bij de torenblinderingen een lelie-achtig strikje in het midden, dat over het lijstwerk heen valt. Opzetstukken met dezelfde elementen, op de middentoren nog aangevuld met een lier. In de vleugelstukken S- en C-voluten, ingevuld met afhangende blad- en bloemmotieven. Culs-de-lampe met vrij vlak gesneden acanthusmotieven.",
  "Part14_000Hantumhuizen": "Karakteristiek Bakker & Timmenga-front, teruggaand op het ontwerp van het orgel van Wouterswoude van 1894. Drie ronde torens met elk zeven pijpen, vlakke gedeelde tussenvelden met elk zes pijpen. De velden zijn gescheiden door middel van een brede lijst met een licht gebogen vorm aan de onderzijde. Het labiumverloop in de velden is parallel.\nDe culs-de-lampe bestaan uit omgekruld acanthusblad. De blinderingen zijn samengesteld uit voluutvormen, met blad- en bloemmotieven. In het midden van de torenblinderingen telkens een lelieachtig strikje met een rond knopje in het midden. Dit vertikaal ogend onderdeel valt deels over het lijstwerk heen. Opzetstukken met dezelfde thematiek, bij de zijtorens bekroond met een palmetachtig figuur, bij de middentoren eindigend in een lier, geplaatst op een kleine pi\u00ebdestal.\nDe vleugelstukken hebben een stramien van S- en C-voluten, waarbinnen een wijnrank met druiventros en een vogeltje.",
  "Part14_000Harmelen": "In het deel 1894-1901 werd reeds gewezen op de grote mate van overeenkomst tussen de laatste twee door J.F. Witte gemaakte fronten voor de orgels in de Remonstrantse Kerk van Haarlem (1901, 334-335) en de Hervormde Kerk van Harmelen (1902). Beide fronten vinden hun oorsprong in het door J.F. Witte omstreeks 1899 ontworpen, maar niet gerealiseerde front in de stadsgehoorzaal van Middelburg: drie vlakke velden, waarvan het middelste hoger is dan de flankerende. De ornamentiek is in alledrie de (concept-) fronten in neorenaissance vormen gerealiseerd. De overeenkomsten tussen de fronten van Haarlem en Harmelen zijn groot, de verschillen miniem. Zo is de balustrade in Harmelen lager dan in Haarlem. De pilasters op de balustrade in Haarlem zijn niet voorzien van cannelures, die op de kortere halfzuilen in Harmelen wel. En zo vallen er bij een goede beschouwing van beide fronten nog wel meer verschillen in detaillering op, een beschouwing die enigszins bemoeilijkt wordt door het grote verschil in kleurstelling van beide kassen.",
  "Part14_000Hattem": "Een minder bekend frontontwerp van de orgelmakers Bakker & Timmenga. Het werd viermaal toegepast, maar twee van deze vier fronten bestaan intussen niet meer. Het prototype kwam in 1904 tot stand in de Gereformeerde Kerk aan de Duytstraat te Rotterdam-Delfshaven maar overleefde de in 1956 uitgevoerde verbouwing en uitbreiding niet. Het laatste exemplaar dateerde uit 1920 en stond in de Gereformeerde Kerk van Wanswerd a/d Streek, waar het voor een \u2018vernieuwbouw\u2019 moest wijken. Halverwege die uitersten bevinden zich de nog bestaande fronten van dit type, behorend bij de orgels van Hattem (1909) en Spannum (1911).\nDe opzet van het front verraadt in de eerste plaats dat de orgelmakers bij deze orgels afzagen van een indeling met Bovenwerk, waardoor de manuaalladen op gelijke hoogte werden geplaatst. Verder zijn of waren de hoofdvorm en de ornamenten bij alle fronten vrijwel gelijk. Bij het orgel van Hattem vormen de zijstukken een uitzondering: deze komen of kwamen bij de andere drie orgels niet voor. Ook is er nog een verschil te vermelden ten opzichte van het aantal pijpen in de zijtorens. In Delfshaven en Hattem werden zeven pijpen in de zijtorens geplaatst, in Spannum en Wanswerd negen.\nBoeiend is het om te zien hoe binnen het traditionele stramien van hoge middentoren, lagere zijtorens en tussenvelden een volkomen nieuw ontwerp met een sterke identiteit is ontstaan.\nDe middentoren, door middel van een stijl in twee\u00ebn gedeeld, wat door de labiumlijnen van de twee helften nog nader wordt onderbouwd, bestaat in feite uit twee velden, die onder een hoek zijn geplaatst en samen een spitstoren vormen. Het is duidelijk een citaat uit het fronttype van bijvoorbeeld Suameer van 1907 (zie elders in dit deel) waar dit idee voor de zijtorens is gebruikt, zij het dan met een labiumverloop dat meer de eenheid dan de zelfstandigheid van dit element benadrukt.\nDaarnaast heeft de vormgeving van het front ook een eclectisch karakter. De spitsbogen bovenaan in de torens en onderaan, omgekeerd, bij de velden, en de kruisbloemen op de bekroningen herinneren aan gotische vormen. De zijstukken in Hattem doen dat ook. Al die elementen zijn echter gecombineerd met lijstwerk, in zowel de torenkappen als boven de tussenvelden, die, evenals de detaillering van de frontstijlen, meer naar de neorenaissance neigen, net als de tot kleine sierstukjes verschrompelde opzetstukjes op de bovenlijst van de velden, in de verte aan tympanons herinnerend.\nLos van stijlanalyse geeft de contrabeweging tussen consoles onder de torens en massieve bekroningen op de torens dit front een bijna dramatische uitstraling. De centraal onder de middentoren geplaatste dragende kolom onder het front van Hattem draagt daar zeker toe bij.\nIn de bij alle vier de fronten gelijke uitvoering van de hoge onderbouw kan tenslotte nog een derde stijlelement, zij het vaag, worden herkend, dat van de in de bouwtijd van deze instrumenten gangbare Jugendstil.",
  "Part14_000Hazerswoude": "Een neorenaissance variant van het bekende blokmodel dat is terug te voeren op de Musterprospekte van Laukhuff. Eerder werd een min of meer gelijk ontwerp uitgevoerd in bijvoorbeeld Ursem (1894) en Asch (1896). Het front is vijfdelig en heeft in dit geval ongedeelde tussenvelden op verhoogde pijpstok. De tussenvelden zijn aan de bovenzijde versierd met samengestelde voluutvormen. De drie hoofdvelden worden afgesloten met een ronde tootboog  en de pilasters van het lijstwerk zijn ingekast met cannelures. Aan de onderzijde is het pijpwerk van de drie hoofdvelden geblindeerd met de voor Maarschalkerweerd kenmerkende maar bij dit model niet altijd toegepaste schuine voetlijst. Boven de twee tussenvelden staan twee gesneden voluten. De drie hoofdvelden zijn aan de bovenzijde gedecoreerd met gebroken frontons. Bij de zijvelden staat in de opening van de frontons een obelisk. Bij het middenveld staat er een gebroken fronton met een kruis, geflankeerd door twee sierpotten, dit vanwege de rooms-katholieke opdrachtgever. De tussenlijst van het front is versierd met twee ruiten en een vierpas, de onderkas is ingelegd met paneelwerk.\nFront ontworpen door A.C. Bleijs",
  "Part14_000HeegRK": "Een orgel dat geheel in een zwelkast staat, die beschilderd is alsof het een front met pijpen is. Aan de bovenzijde, boven de zwelkast zijn vervlochten bladeren geschilderd, met enkele druiventrossen. In het midden een schild en enkele voluten. De suggestie die gewekt wordt, is die van een vijfdelig front. Met de zwelkast open is het visueel misschien het meest dynamisch. Het geschilderde pijpwerk op de lamellen vermengt zich dan met het pijpwerk van het binnenwerk.",
  "Part14_000Heerenberg": "Bij veel orgels uit deze periode werden ontwerpers van orgelkassen geconfronteerd met eenzelfde probleem. Hoe een orgelkas te ontwerpen die geen afbreuk doet aan de neogotische architectuur, met prachtige glas in lood vensters!, tegelijkertijd voldoende ruimte te cre\u00ebren voor koorzangers en daarnaast ruimte te behouden voor het inwendige van het orgel zelf. De gevonden oplossingen zijn talrijk, maar vaak resulteerde een en ander in een kas in twee delen aan weerszijde van een venster. Dit zien we ook bij het neogotische front te \u2019s-Heerenberg, dat werd ontworpen door W. Mengelberg. Ditmaal echter zijn beide kassen met elkaar verbonden door een verbindingsstuk. Een flauwe spitsboog, met daarboven een horizontale lijst, in het midden bekroond met een kruisbloem. Bij beide kassen domineert de achthoekige overhoekse toren, bekroond met pinakels. De pijpen staan iets verhoogd op een onderlijst gedecoreerd met vierpassen. Daaronder maaswerk en een console. De torens worden (aan kerkzijde en in de lengterichting van beide kassen) geflankeerd door schuin oplopende pijpvelden, met aan de bovenzijde een halve tootboog die zich in de richting van de torens beweegt en aan de onderzijde snijwerk met bloemmotieven en een schild.",
  "Part14_000Heerenhoek": "In 1834 plaatste Cornelis van Oeckelen uit Breda een orgel in de toenmalige R.K. Kerk te 's-Heerenhoek. In 1874 werd deze vervangen door de huidige neogotische kerk. De Gebroeders Franssen herplaatsten het orgel in het nieuwe kerkgebouw. In 1906 kreeg Bernard Pels uit Alkmaar de opdracht om een nieuw orgel te leveren, waarbij hij bepaalde onderdelen van het bestaande instrument mocht gebruiken.\nHoe oud is het thans in de kerk aanwezige neogotische orgelfront. Uit 1834 kan het niet zijn. Neogotiek van dit type is in die tijd onbestaanbaar. Blijft ofwel 1874, het jaar van herplaatsing in de huidige kerk of 1907 het jaar van de nieuwbouw door Pels. In laatstgenoemd jaar werden nog veelvuldig neogotische orgelfronten gemaakt.\nNu kreeg Pels de opdracht om bij zijn nieuwbouw bepaalde onderdelen van het bestaande instrument opnieuw te gebruiken. Dat maakt het mogelijk dat hij ook het bestaande front heeft gebruikt, maar geheel met zekerheid kan men dat toch niet zeggen. Daarom is het goed dit front nader te bezien. Het is vijfdelig en vlak. Het omvat een breed middenveld, afgesloten door een kielboog met toten en bekroond door een opengewerkte trapvormige bekroning die eindigt in een forse pinakel en ook wordt geflankeerd door twee pinakels, van een slanker model. Dit veld wordt geflankeerd door twee smallere en lagere velden, eveneens kielbogig van vorm, maar afgesloten door een horizontale lijst met kammen. De buitenvelden tenslotte zijn weer breder en zijn voorzien van twee tootbogen die een vierpas omvatten en worden bekroond door een wimberg met driepas en pinakels. Blinderingen aan de pijpvoeten ontbreken. De stijlen zijn voorzien van inkassingen en ezelsruggen, een element ontleend aan de steenarchitectuur.\nHet snijwerk is niet hyperverfijnd, maar toch wat sierlijker dan wat men in het eerste decennium van de 20e eeuw bij neogotische orgelkassen pleegt aan te treffen.\n\nEen neogotisch front in vijf delen, met vlakke velden. Drie velden staan in een wimberg, de twee buitenste pijpvelden en het middelste. De tussenvelden worden afgesloten met een tootboog, met in de zwikken een doorwerking van hetzelfde motief. Daarboven een hoge tootlijst. Geen van de pijpvelden staat op verhoogde pijpstok, de labia hangen bij alle velden in een iets gebogen lijn. Ook de hoofdvelden zijn aan de bovenzijde afgesloten met tootbogen. Herhaaldelijk komt het element van de gotische vierpas voor, onder andere in de top van de wimberg van de zijvelden. De wimbergen hebben hogels, en de kas is bekroond met een reeks pinakels met kruisbloem, de hoogste centraal op de middelste wimberg. De schouders van de wimberg zijn gedecoreerd met boogfries met erboven verfijnd maaswerk. De onderkas is ingelegd met een boogfries.",
  "Part14_000Heeswijk-Dinther": "Een elementair front met een driedelige geleding van zowel boven- als onderkas, dat van zijn oorspronkelijke neogotische karakter is ontdaan.  Bij de situatie in Meppel (zie foto) stond het pijpwerk opgesteld in drie vlakke velden, gescheiden door fraai lijswerk. Aan de bovenzijde werden de drie pijpvelden afgesloten met een tootboog, en gedecoreerd met andere neogotische elementen, waaronder een reeks pinakels en een tootlijst. In de nieuwe situatie resteert slechts de onderkas en een doorlopende reeks pijpen, die vrij staan opgesteld: aan weerszijde van het midden zes kleine frontpijpen op verhoogde pijpstok met daartussen de negen grootste pijpen.\n\nNiet gepubliceerde bron\nArchief Flentrop Orgelbouw.",
  "Part14_000Heidenschap": "De kleinste variant van het Bakker & Timmenga-ontwerp dat vanaf 1894 (Wouterswoude) frequent toegepast werd. Vanwege de geringe hoogte van het kerkgebouw hebben de orgelmakers de onderkas laten vervallen. Om toch wat meer ruimte voor het binnenwerk te krijgen, is het gebied tussen front en gewelf afgetimmerd. Achter de opzetstukken zijn in deze betimmering gaten voor het uitklinken aangebracht.\nFront met drie ronde torens van elk zeven pijpen en vlak uitgevoerde gedeelde tussenvelden met elk zeven pijpen. De velden zijn gesepareerd door middel van een houten lijst die aan de onderzijde licht gebogen zijwaarts afloopt. Het labiumverloop in de velden is parallel.\nOnder de drie torens culs-de-lampe met omgekrulde bladmotieven. Torenblinderingen samengesteld uit voluutvormen en plantaardige motieven, waaronder ook bloemen, de veldblinderingen bestaan alleen uit simpele bladmotiefjes. Het opzetstuk op de middentoren draagt als bekroning een lier. De vleugelstukken zijn opgebouwd uit S- en C-voluten, waarbinnen blad- en bloemmotieven zijn aangebracht.",
  "Part14_000HeienBoeicop": "Een variant van het door Proper meerdere malen gebruikte vijfdelige \u2018catalogusfront\u2019 met ongedeelde tussenvelden (vergelijk Nieuwleusen, Hervormde Evangelisatie 1896, Colijnsplaat 1903, Hoedekenskerke 1904, Baambrugge 1904). De middentoren is nu breder geworden (met zeven pijpen in tegenstelling tot eerder genoemde orgels met elk vijf pijpen). De onderblinderingen van de tussenvelden zullen bij de overplaatsing in 1979 zijn verdwenen. Bij dezelfde operatie is het orgel, dat oorspronkelijk in een balustrade was geplaatst, van een hoge onderkas voorzien. Als torenbekroningen de bekende koepels en obelisken. De vleugelstukken zijn vergelijkbaar met die aan bijvoorbeeld het orgel te IJhorst (1903).",
  "Part14_000Hekelingen": "Een eenvoudig maar fraai front bestaande uit  een blokvormig model met vijf velden. De velden links- en rechtsbuiten zijn hoog en smal en zijn aan de bovenzijde geblindeerd met een boog waarin een hangende C te herkennen is. De drie middenvelden zijn versierd met een zelfde boog. Ze zijn op verhoogde pijpstok geplaatst, twee smalle velden aan weerszijde van een breed middenveld. Het middelste veld staat het hoogst en geeft daarmee ruimte aan het Ere zij God. Het midden wordt geflankeerd door twee sierzuiltjes, die de bogen in het midden ondersteunen. Verder naar buiten zien we dat de bogen van de tussenvelden worden ondersteund door een kleine consoles. Het orgel heeft een fraaie kleurstelling, waarbij het bordeauxrood dat onder- en bovenkas scheidt, er uitspringt. Deze kleur wordt tevens herhaald in de vleugelstukken en bij de decoratie ter bekroning van het instrument. We zien dat we vleugelstukken zijn op gebouwd uit een kruising tussen twee voluten, de C en de S, met daardoor heen een tak. Boven het middendeel van de kas eveneens tweemaal de C, takken, met in het midden een harp.",
  "Part14_000Hensbroek": "Dit front behoort tot een reeks van drie vroeg-20e-eeuwse orgels die met een vrijwel identiek front door de orgelmakers Gebr. Spanjaard aan Noord-Hollandse kerken geleverd werden. Het predicaat identiek geldt daarbij voor de gekozen frontindeling: ronde middentoren, spitse zijtorens en ongedeelde, verhoogd geplaatst tussenvelden. Binnen dit stramien tonen details en ornamentiek bij de drie orgels op verschillende punten verschillen.\nHet orgel van Obdam (1902) is van de drie het oudste, het orgel van Hensbroek is kort daarop tot stand gekomen. De fronten van deze beide orgels hebben de meest sprekende overeenkomst. De onderbouw lijkt in Hensbroek wat hoger dan in Obdam, maar is ook bij dit orgel van zeer verzorgde detaillering. Opmerkelijk zijn de blinderingen boven de tussenvelden, die op zodanige wijze aangebracht zijn dat bij de laagst klinkende pijp de kleinste hoogtemaat is ontstaan. In Obdam is dat detail wel op logische wijze uitgevoerd.\nHet ornament onder de tussenvelden is vrijwel gelijk aan dat te Obdam en heeft ook dat springerig, wat ge\u00ebxalteerd karakter dat in Odam al het ornamentwerk kenmerkt. De overige blinderingen in Hensbroek zijn ook onrustig van vorm, maar niet volkomen gelijk aan die van Obdam. Dat geldt ook voor de ornamenten op de horizontale lijst boven de tussenvelden, waarin bij het orgel van Hensbroek een duidelijker structuur van banden is waar te nemen. De aardige stervormige ornamenten op de frontstijlen, halverwege de hoogte, zijn wel weer geheel identiek met Obdam.\nDe vleugelstukken bezitten wel dezelfde grondvorm als die te Obdam, maar niet het opengewerkt karakter daarvan. De uitvoering is hier forser, vleziger, met een volmaakt cirkelvormige krul onderaan.\nDe bekroningen, bestaande uit bazuinblazende engelen op de zijtorens en een harpspelende David op de middentoren, zijn nagenoeg gelijk aan wat op dit punt bij het orgel van Obdam te zien is.",
  "Part14_000Hertme": "Een neogotische kas met het front aan de korte zijde. Anders dan gebruikelijk bij dit model staat de dominante toren niet op de hoek, maar in het midden. Het front is driedelig met aan weerszijde van de spitse middentoren twee vlakke velden. Het pijpwerk van alle drie de pijpvelden staat op een verhoogde pijpstok, versierd met cirkels. De twee vlakke pijpvelden zijn aan de bovenzijde geblindeerd met een halve rondboog, in de zwikken versierd met bloemwerk. Het middelste pijpveld is voorzien van een spitsboog, met in de zwikken een open spitsboogfries. Boven alle pijpvelden is een kanteellijst aangebracht. Het middelste pijpveld heeft een schilddak, met daarop een kruisbloem. Op de hoeken van de orgelkas staan pinakels met hogels. De onderkas is versierd met briefpanelen. Tussen de boven- en onderkas zijn tekstbanden aangebracht met het opschrift: Laudate Dominum.\n\nNiet gepubliceerde bron\nOrgelarchief Universiteit Utrecht, Maarschalkerweerdarchief.\n\nOrgelnummer 1857",
  "Part14_000Hierden": "In dit front breidt Proper het vijfdelige \u2018catalogusfront\u2019 met gedeelde tussenvelden, zoals toegepast in Zwolle (Gereformeerde Oosterkerk, Proper 1898) en Waarder (Proper 1902), uit met gedeelde torenvelden aan weerszijden van de middentoren. De torenvelden zijn rechthoekig en vlak, veel schematischer dus dan die in zijn orgels uit de periode 1891-1897 (Krimpen aan den IJssel, Zalk, Hengelo, Coevorden). Zij sluiten eerder aan bij het werk van Bakker & Timmenga (vgl. Blokzijl 1901) of J.F. Kruse (vergelijk Midsland 1896). Verder ook hier weer de bekende elementen, zoals koepels en obelisken op de torens en gesloten vleugelstukken, gedomineerd door een grote flauw gebogen S-voluut, aan de bovenzijde met een lint in drie parallel lopende slagen opgebonden.",
  "Part14_000Hilversum": "Een zeer eenvoudig front, dat uit zeven delen bestaat. In het midden van de kas zien een deel met drie pijpvelden waar het aantal pijpen getalsmatig logisch gekozen is. De velden naast het midden hebben ieder zeven pijpen, het veld in het midden heeft er tweemaal zeven plus \u00e9\u00e9n. De labia zijn in een V-vorm gezet. Aan weerszijde van de drie middelste pijpvelden liggen dieper gelegen frontdelen die als zwelkast fungeren. Versiering is niet aangebracht. Wat wel fraai is, is hoe de kas, de speeltafel en het lijstwerk in dezelfde stijl zijn uitgevoerd. Het orgel oogt misschien wat gedrongen, maar men moet zich bedenken dat het oorspronkelijk om een orgel in particulier bezit gaat, dat werd begrenst door een laag plafond.",
  "Part14_000Hoedekenskerke": "Wederom een versie van het vijfdelige \u2018catalogusfront\u2019 van Proper met ongedeelde tussenvelden (vergelijk Nieuwleusen, Hervormde Evangelisatie 1896, en Colijnsplaat 1903). Doordat de middentoren nu enigszins hoger is geworden, maakt het geheel een slankere indruk. De voor Proper typerende gesloten vleugelstukken zijn gelijk aan die aan het orgel te Peperga (1903).",
  "Part14_000Hollandscheveld": "Een vrijwel identieke versie van het front met gedeelde torenvelden te Hierden (Proper 1903). Nu is de middentoren met de bovenste torenvelden hoger geworden, hetgeen de algehele proporties ten goede komt. Op de regel tussen de torenvelden de datering \u2018ANNO 1910\u2019. Op het paneel onder de middentoren het opschrift: \u2018R.H. Giethoorn Prec./ G.L. Zwiggelaar Secr./ F.E. Klooster/ A.A. Mol/ P.J. Steenbergen\u2019.",
  "Part14_000Hollum": "Een kenmerkend Bakker & Timmenga-front, hier in een versie zonder onderkas vanwege de situering boven de kansel. Drie ronde torens met elk zeven pijpen en gedeelde tussenvelden met parallel labiumverloop, gescheiden door een brede lijst met boogsegment aan de onderzijde. De tussenvelden zijn hier hol gewelfd uitgevoerd, wat het front, met zijn licht naar voren springende middenpartij, een charmant en beweeglijk uiterlijk geeft. Het orgelbalkon wordt ondersteund door twee gietijzeren kolommen, die aan weerskanten van de kansel zijn geplaatst.\nDe blinderingen zijn levendig van uitvoering en bestaan naast C-voluten uit blad- en bloemmotieven. Het leliemotiefje in het midden steekt steeds over het lijstwerk heen.\nDe opzetstukken zijn uit dezelfde thema\u2019s samengesteld, dat van de middentoren wordt bekroond door een lier.\nDe vleugelstukken, hier met slechts geringe hoogte door de afwijkende plaatsing, bestaan uit voluutbanden, bovenaan met knik, alles uitmondend in de hoorn des overvloeds. Bladranken en bloemen omlijsten het geheel.",
  "Part14_000Holwerd": "De grote eenklaviers dispositie, met daarin een Bourdon 16' leidde hier tot een zuiver acht-voets versie van het aanvankelijk meer bescheiden fronttype dat vanaf Wouterswoude (1894) door Bakker & Timmenga veelvuldig werd toegepast. Torens met elk zeven pijpen, vlak en recht uitgevoerde gedeelde tussenvelden met parallel labiumverloop en een scheiding door middel van een lijst die aan de onderzijde de vorm van een boogsegment heeft.\nHoewel de negen pijpen in elk van de vier velden op zichzelf ook bijdragen aan de breedtewerking is dat aantal ook gekozen vanwege de verhouding met de maatvoering van de torens, zoals die uit de mensuren van de Prestant vanaf groot C ontstaan zijn.\nDe ornamentiek is verzorgd en levendig uitgevoerd en heeft alle kenmerken die in het werk van Bakker & Timmenga in deze bouwperiode gebruikelijk zijn: acanthusblad in de culs-de-lampe, laag gehouden blinderingen bij de pijpvoeten, voluutvormen en plantaardige motieven bij alle blinderingen, voortgezet in de opzetstukken, waar dan op de middentoren de bekronende lier verschijnt. De vleugelstukken zijn van het type \u2018wijnrank met vogeltje\u2019.",
  "Part14_000Houten": "Zoals gebruikelijk in deze periode zijn twee identieke neogotische orgelkassen aan weerszijden van een glas-in-loodvenster geplaatst. Naar alle waarschijnlijkheid was het opgezette boogfries van achteren bespannen met doek, waardoor dit element minder de aandacht trok. Aan de buitenzijden van de kassen is een vlak pijpveld te zien, met een wimberg met vierpas, bekroond door kruisbloemen. Wat opvalt aan dit ontwerp is dat de twee dominante gedeelten die schuin weglopen een eenheid in zichzelf zijn. In het midden een spitse ronde toren, aan weerszijden een gedeeld pijpveld dat zowel boven als onder scherp oploopt. Buiten deze gedeelde velden zien we aan de kerkzijde bij beide kassen een ronde toren. Aan de kant bij het venster is dit element blind gehouden, dat wil zeggen, opgevuld met lijstwerk. Langs de bovenrand van het orgel loopt een tandlijst mee, echter niet verder dan tot de middentoren van de schuine delen.",
  "Part14_000IJhorst": "Dit front, dat nagenoeg geheel overeenkomt met de \u2018catalogusfronten\u2019 te Zwolle (Gereformeerde Oosterkerk, Proper 1898), Waarder (Proper 1902) en Leerdam (Proper 1903), is nu uitgebreid met gedeelde zijvelden tegen de buitenzijden van de zijtorens. Tussen de zijvelden de gebruikelijke gebogen knorrenranden. In de gesloten vleugelstukken is wederom de grote S-voluut herkenbaar, met een lint in drie slagen opgebonden.",
  "Part14_000IJsselstein": "Een kas uit twee gespiegelde delen links en rechts van het spitsboogvenster van westzijde van de kerk. Op de hoeken van de beide kassen een pijpveld dat doorloopt van korte zijde naar lange zijde. Met een scherpe hoek, geaccentueerd doordat de centrale pijp diagonaal is geplaatst. De pijpen staan op een versierde verhoogde pijpstok, die vanuit de hoek schuin oploopt. Aan de bovenzijde worden de pijpvelden afgesloten met een rondboog, eveneens scherp gesneden in het midden op de hoek van de kasdelen. In de zwikken van de boog traceerwerk, met centraal geplaatst een gotische vierpas. Bovenop de kassen een doorlopend spitsboogfries. De overige delen van de kas - achter de torentoog en aan de lange zijden - zijn pijploos. Onder zijn de kassen hier dicht, boven open en van achteren bespannen met donkerrood doek.",
  "Part14_000Idsegahuizum": "Een vier-voets versie van een frequent bij Bakker & Timmenga voorkomend fronttype, herkenbaar aan de gedeelde velden met parallel labiumverloop, de scheiding tussen de velden door middel van een lijst met cirkelsegment aan de onderzijde, en de plaatsing van zeven pijpen in elke toren.\nDe ornamentiek wortelt in de Friese orgeltraditie, zoals die in het laatste kwart van de 19e eeuw ontstond, toen het focus op 18e-eeuwse interieurstijlen werd gericht. Voluten en plantaardige motieven spelen hierin de hoofdrol. De toepassing lijkt bij de veelheid van orgelfronten in deze periode routineus, maar blijft altijd charmant en beheerst.\nOok de opzetstukken zijn vanuit deze vormen samengesteld, zoals ook de bekronende lier op het middelste opzetstuk tot de vaste gebruiken telt.\nDe vleugelstukken zijn uit bladranken, C-voluten en een afhangende bebladerde tak met bloemen samengesteld.",
  "Part14_000Kollumerzwaag": "Een karakteristiek Bakker & Timmenga-front waarvan het ontwerp teruggrijpt op het ontwerp voor het orgel van Wouterswoude uit 1894. Drie ronde torens met elk zeven pijpen, vlakke gedeelde velden met elk zes pijpen, de scheiding tussen de velden uitgevoerd als brede lijst met een licht gebogen onderzijde.\nOrnamentiek volgens de geijkte patronen: culs-de-lampe met licht-omkrullend acanthusblad, blinderingen in de torens met voluutvormen en bladmotieven, blinderingen in de velden met summiere bladslingers. Opzetstukken met dezelfde thema\u2019s als de torenblinderingen, bij de middentoren bekroond door een lier.\nDe vleugels bestaan uit een stramien van S- en C-voluten, ingevuld met plantaardige thema\u2019s, waaronder in de grootste cirkel een wijnrank met druiventros en vogeltje.",
  "Part14_000Kortgene": "Het front van Kortgene betekent het afscheid van het werk van de derde generatie Van Dam. Hoewel deze formeel op het moment van oplevering al voorbij was moet het orgel nog tijdens de laatste levensmaanden van Lambertus II (1823-1904) zijn opgedragen, waarbij ook de keuze van het frontontwerp werd overeengekomen. Zo kwam hier het voor een eenklaviers orgel meest voor de hand liggende ontwerp in uitvoering, een ontwerp dat vanaf 1881 frequent door Van Dam werd toegepast, meestal voor orgels van deze omvang, sporadisch echter ook wel voor kleinere tweeklaviers instrumenten.\nDe vrij simpele architectuur van het ontwerp, bestaande uit drie ronde torens met elk vijf pijpen en vlakke, ongedeelde tussenvelden, kreeg bij alle toepassingen een uitbundige, en daardoor contrasterende omlijsting van virtuoos en kunstzinnig gesneden ornament. Het merendeel hiervan vindt zijn inspiratie bij de 18e eeuwse Franse meubelstijlen. Ook in dit front is dit herkenbaar. Voluutbanden, bladranken en bloemen vormen het repertoire dat in culs-de-lampe, blinderingen en bekroningen verwerkt is. Hoewel deze grondmotieven steeds terug te vinden zijn blijkt toch telkens weer, dat ze per object onderling gevarieerd zijn.\nHeel karakteristiek zijn de culs-de-lampe onder de drie torens, waarin voluutbanden, schubwerk en bloemen samen de compositie vormen.\nDe vleugelstukken bezitten ook weer een voluutband als hoofdvorm, een grote bloem in het hart van de krul, ruitwerk in het dichte paneel, en bladmotieven als omlijsting. Vanwege het ontbreken van balustrades aan weerszijden is hier gekozen voor het vleugeltype dat onderaan weer naar de zijstijl van het front terugkeert.\nIn de blinderingen worden op de meeste plaatsen blad- en bloemmotieven aangetroffen. De boogvormige afsluiting van de tussenvelden is omlijst met gekoppelde boogjes. Boven de tussenvelden is een verbindingsornament geplaatst, waarbij ook weer voluutvormen de begrenzing vormen.\nDe opzetstukken op de torenkappen zijn uit dezelfde bronnen samengesteld, waarbij het middelste opzetstuk in het hart een schild bevat.",
  "Part14_000Kruiningen": "Eenvoudig vijfdelig front in traditionele barokke vormen met ronde middentoren, spitse zijtorens en gedeelde tussenvelden. De tussenvelden lopen schuin op en worden aan de bovenzijde afgesloten door blinderingssnijwerk van S-voluten. De bovenblinderingen van de torens bestaan uit krullend gebladerte. Onder de torens vlakke consoles, geflankeerd door panelen met spekstukken. Op de torens geprofileerde kappen.",
  "Part14_000Leerdam": "Opnieuw een versie van het vijfdelige \u2018catalogusfront\u2019 met gedeelde tussenvelden, zoals eerder door Proper toegepast in Zwolle (Gereformeerde Oosterkerk, Proper 1898; deel 1894-1901, 229-230) en in Waarder (Proper 1902), nu weer met koepels en obelisken als torenbekroningen. De oorspronkelijke vleugelstukken, die vrijwel identiek waren aan die aan het Proper-orgel te Waarder, zijn verwijderd.",
  "Part14_000Lochem": "Een monochroom wit orgel, op verfijnde wijze verguld, vijfdelig van opzet met twee hoekige pijptorens en een ronde pijptoren in het midden. De pijptorens worden ondersteund door consoles, en zijn versierd met wat elementair rankwerk aan pijpvoeten en pijpuiteinden. De tussenvelden zijn relatief breed en staan op een verhoogde pijpstok die is geprofileerd. Aan de bovenzijde worden de velden afgesloten met een flauw gebogen tootboog en een geprofileerde lijst. De vleugelstukken zijn samengesteld uit een reeks voluutvormen. Ze zijn niet opengewerkt, maar krijgen door het bladgoud toch profiel. Aan de bovenzijde is het orgel bekroond met enkele kleine sierpotten boven de tussenvelden, heel kleine vleugelstukken die de bovenzijde van de middentoren versieren. Op de drie torens opzetstukken. De bekroning van de middentoren, een reeks voluten met een kleine bloem, is vanwege het lage dak van de kerk niet op maar voor de lijst geplaatst.",
  "Part14_000Loosduinen": "Een typisch Engels Victoriaans orgel met een driedelig front: een breed middenveld met een labiumverloop in de vorm van een flauw gebogen omgekeerde V, dat terugkeert in het patroon van de pijpuiteinden. De pijpen worden bijeengehouden door een regel met een flauwe boog eronder. De zijvelden zijn smaller en hebben labia met een omgekeerde V-vorm, zonder de sierlijke buiging van het middenveld. De regels liggen hier iets lager dan bij het middenveld. Het orgel is aan de bovenkant voorzien van een vlakke afdekking, waaronder zaagwerk in voluutvormen.\nDe voornaamste decoratie wordt, zoals vaak bij Victoriaanse orgels, gevormd door de veelkleurige beschildering van de pijpen. De basiskleur in het middenveld is grijs, aan de pijpuiteinden groen met zwart en goud en rond de labia, die verguld zijn, blauw, bruin en groen. Onder de regelboog is een geschilderde boog in groen met goud aangebracht, die het verloop ervan volgt. In de zijvelden overheerst een bruin-roze tint.\nFraai is de koof onder het front die oorspronkelijk de overgang vormde naar de onderkas, waarin de klaviatuur was aangebracht. Bij de plaatsing in Loosduinen heeft men deze verwijderd; een ernstige verminking: het orgel hangt nu op een vreemde manier in de lucht.",
  "Part14_000LoosduinenOLV": "Dit orgel stond oorspronkelijk op een andere plaats, in een nis met spitsboog, boven de ingang van de kerk. Alleen de bovenkas was zichtbaar. Na de verplaatsing naar het transept aan de noordzijde van het gebouw kijkt men op de van de verhoudingen. Er is sprake van een vijfdelige kas, met een duidelijk crescendo naar het midden. De buitenste pijpvelden staan op verhoogde pijpstok, versierd met spreukbanden. Ze worden afgesloten met een halve rondboog, met licht gedecoreerde zwikken. Dezelfde versieringen zien we bij de tussenvelden. Die hebben eveneens verhoogde pijpstokken, nu versierd met traceerwerk, ze lopen schuin af naar het midden. De pijptoren in het midden van de kas is een uitsnede van een octogonaal en wordt aan de onderzijde ondersteund door een console met een hangende lijst van ezelsruggen. Aan de bovenzijde van de pijptoren rijk versierde totenboog, daarboven rijk traceerwerk. De kas is aan de bovenzijde versierd met een lijst waarin verschillende vormen zijn te ontwaren; onder andere leli\u00ebn, doorgesneden gotische vierpassen en totenbogen. Deze vormentaal is het rijkst uitgewerkt in de bekroning van de pijptoren. Op de hoeken van de kasdelen staan pinakels. Lage pinakels zonder hogels uiterst links en rechts, grotere met hogels meer naar het midden, de hoogste op het middendeel.",
  "Part14_000Lutten": "Een eenvoudige vijfdelige orgelkas, die niet veel aanknopingspunten biedt met het werk van Proper. Men ziet drie halfronde torens, waarvan de middelste tamelijk breed is en niet ver boven de zijtorens uitsteekt. Ook de gedeelde tussenvelden lopen vrij hoog door, waardoor het geheel iets gedrongens krijgt. In de torens zijn alleen aan de bovenzijde blinderingen aangebracht, die bestaan uit smalle opengewerkte bladranken. Tegen de bovenzijden van de tussenvelden gesloten blinderingen van grillig gebladerte. Bovenop de lijsten daarboven smalle bladranden. Op de tussenlijsten de datering: \u2018ANNO 1906\u2019. In de opengewerkte vleugelstukken een grote geknikte S-voluut, waarboven een smallere S-rank, het geheel met bloemen verlucht. Onder de torens vlakke bladconsoles.",
  "Part14_000LuttenGerefVrij": "Een zeer eenvoudig driedelig front, met pijpwerk dat boven het lijstwerk uitsteekt. Boven- en onderkas zijn door profileringen en inkassingen van het lijstwerk een duidelijke eenheid. Te zien zijn een breed pijpveld in het midden met een recht verloop van de labia. Het wordt bijeengehouden door een lijst met een flauwe rondboog. De zwikken van de boog zijn open. Daarnaast twee smallere pijpvelden met de labia in een omgekeerde V-vorm. Het lijstwerk steekt uit, net als het pijpwerk. Bij het centrale pijpveld is dit deel van het lijstwerk nog versierd met een triglief en een cirkel met punt. Daarboven, net als bij de andere lijstuiteinden, kleine hoekige torens met frontons.",
  "Part14_000Maasbommel": "Een vijfdelig front, met twee brede hoge pijpvelden aan de buitenzijden, en drie lage en smalle pijpvelden in het midden. Met deze vorm behoudt men het zicht op het venster achter het orgel. Het pijpwerk loopt bij dit ontwerp door waar het lijstwerk ophoudt. Hoewel de kas neogotisch is gedecoreerd, zijn de zijvelden niet afgesloten door bijvoorbeeld een spitse wimberg, maar door een rechte tussenlijst met vierpassen en een bovenlijst met toten, die echter rechts ontbreken. Een vergelijkbare tussenlijst zien we bij de middenvelden. Het centrale veld is daaronder afgesloten met een tootboog, de velden ernaast met een uitsnede van een boogfries. Ook boven de tussenlijst zien we bij deze tussenvelden een boogfries, dat schuin oploopt vanuit het midden. Het centrale veld is bekroond met toten en een kleine kruisbloem. Het verticale lijstwerk is ingekast, met daarboven pinakels, met hier en daar wat hogels. Opvallend zijn de labiumlijnen: in het midden en bij de buitenvelden in de V-vorm, bij de tussenvelden recht.",
  "Part14_000Meddo": "Een kas naar het classicistische driedelige blokmodel, neogotisch gedecoreerd. De kas heeft drie velden, ieder met een licht hangende labiumlijn. Alle drie de velden worden aan de bovenzijde afgesloten met een spitse tootboog. De zijvelden hebben zwikken die fijn zijn versierd. Het centrale pijpveld heeft een wimberg met een gotische vierpas, op de hoeken geaccentueerd met leli\u00ebn. Langs de rand van de wimberg enkele speelse hogels. Het geheel wordt bekroond door een kruisbloem. Boven de zijvelden en op de schouders van de wimberg is een spitsboogfries aangebracht, met daarboven een tootlijst en een reeks pinakels, iets verschillend in hoogte. Het pijpwerk in het front staat niet op verhoogde pijpstok, en het decoratiewerk is bij dit ontwerp duidelijk voor het bovenste deel van kas bewaard, zoals zo vaak bij de neogotiek. Met uitzondering echter van het kleine Mariabeeld, onder bij het centrale pijpveld.",
  "Part14_000MedemblikDps": "Het laatste orgel van een reeks van drie door de orgelmakers Gebr. Spanjaard uit Alkmaar aan Noord-Hollandse kerken geleverde orgels. Van deze drie orgels is de grondvorm van het front identiek, maar wijken de details en de ornamentiek op sommige punten van elkaar af.\nHet orgel van Medemblik heeft daarbij de meest sobere uitvoering gekregen. Het is smaller van opzet dan de beide andere orgels (in de tussenvelden staan hier zeven in plaats van acht pijpen), vleugelstukken en bekroningen zijn achterwege gebleven. Het karakteristieke gesneden ornament onder de tussenvelden is hier vervangen door een paneeltje.\nDe wijze waarop de blinderingen boven de tussenvelden aangebracht zijn, komt overeen met het front van Hensbroek en vormt dus een tegenstelling met het front van Obdam, waar de relatie met de pijpfuncties logischer is. De stervormige ornamentjes op de frontstijlen zijn hier, in Medemblik, niet toegepast, in plaats daarvan zorgen rechthoekige onderbrekingen voor verlevendiging van het beeld.\nDe blinderingen zijn rustiger van karakter dan bij de twee andere orgels het geval is. Het ornament op de lijst boven de tussenvelden vertoont met de nadrukkelijke structuur van voluutbanden veel gelijkenis met het overeenkomstig ornament in Hensbroek.",
  "Part14_000MedemblikRK": "Een orgel met twee identieke, gespiegelde kasdelen, eenvoudig neogotisch gedecoreerd. De kassen zijn driedelig, met over de hoek dominante pijpveld, op verhoogde pijpstok. Deze pijpstokken zijn gedecoreerd met een uitsnede van het bovenste deel van een boogfries (een element dat wordt herhaald als tussenlijst van de gedeelde pijpvelden). De pijpvelden op de hoek worden afgesloten met een tootboog, met in de zwikken een gotische vierpas. Deze vorm wordt herhaald in de zijvelden van de kassen, zij het dan gedeeld. Ook deze zijvelden staan op een verhoogde pijpstok, die afloopt naar het midden en is versierd met een vierpas. De gedeelde tussenvelden zijn vrijwel identiek, aan de onderzijde versierd met een vanuit het midden oplopende verhoogde pijpstok, en aan de bovenzijde versierd met een tootboog. Ter bekroning van deze middendelen zijn kleine wimbergen met driepas toegepast, met gebogen schouders en een kruisbloem in de top. De andere delen zijn aan de bovenzijde gedecoreerd met een lijst van vierpassen en kantelen met op de hoeken kanteeltorens. De onderkassen tenslotte zijn versierd met paneelwerk met driepasbogen.",
  "Part14_000Meedhuizen": "Een vrijwel gelijke versie van het orgel te Adorp (Eertman 1899). In Meedhuizen wijzigde Eertman zijn concept met enige archa\u00efserende elementen die teruggrijpen op de Groningse orgelbouw van de 17e eeuw: de gefacetteerde middentoren en de spitse zijtorens. Hiermee slaat Eertman de weg in van de nog verder op de Noordwestduitse 17e-eeuwse orgelbouw geori\u00ebnteerde orgelfronten zoals die te Ten Boer (Gereformeerde Kerk, 1907) en Niezijl (Gereformeerde Kerk Vrijgemaakt, 1907). Het snijwerk is in tegenstelling tot dat in Adorp geheel uit de bouwtijd. De vrij smalle blinderingen aan de bovenzijden van torens en tussenvelden bestaan uit kronkelende bladranken met bloemen. De vleugelstukken worden gevormd door een grote S-voluut, waaruit bladranken met bloemen ontspruiten.",
  "Part14_000Middenbeemster": "Van alle fronten van grote tweeklaviers orgels uit de periode van de vierde generatie Van Dam (Amsterdam Oranjekerk 1905, Vlissingen Nieuwe Kerk 1906, Rotterdam-Kralingen Jeruzalemkerk 1910, Vlissingen Jacobskerk 1916) is het front van Middenbeemster het enige dat nog bestaat. Daardoor kan de samenhang tussen de ontwerpen uit het eerste decennium van de 20e eeuw alleen nog aan de hand van foto\u2019s worden gevolgd.\nHet front van Middenbeemster is gemaakt als getrouwe navolging van het front van Vlissingen van 1906. Evenals dat bij het front van het Amsterdamse orgel van 1905 het geval was, is hier sprake van een ontwerp dat van een vlak middenveld uitgaat. Bij het duo Vlissingen/Middenbeemster is bovendien een duidelijk geaccentueerd onderfront aanwezig, zonder relatie met het inwendige overigens, zoals dat ook bij het werk van de derde generatie Van Dam gebruikelijk was. Afgezien van het middenveld-kenmerk roept de totale opzet, mede door de verhoudingen, het concept van Enschede (1892) enigszins in herinnering.\nHoewel in het werk van de derde generatie Van Dam een front met een middenveld ontstond (zie Oudwoude 1856) bleef dat idee vooral gereserveerd voor kleinere orgels. Bij het neogotische front van Wemeldinge (1898) ontstond een toepassing voor een groter werk, waarbij tevens de zijvelden in grootte zich met het middenveld konden meten. Bij de toelichting op dat ontwerp (zie deel 1894-1901, 269-270) is gewezen op de mogelijke invloed vanuit het Witte orgel van 1882 in de Grote Kerk te Den Haag. Door de boogvormige uitvoering van de grote velden bij het duo Vlissingen/Middenbeemster wordt men ook weer aan het Haagse front herinnerd, temeer, daar ook de vorm van de vlakke veldjes van het onderfront in het Haagse front, zij het op een andere plaats, voorkwam.\nLos van alle gedachten omtrent de mogelijke samenhang tussen, en ontwikkelingslijnen van de fronttypen dient echter voorop te staan dat de vraag naar een monumentaal front eenvoudigweg ontstond vanuit de opdracht, een orgel met twee klavieren en vrij pedaal te leveren. Bij het duo Vlissingen/Middenbeemster leidde dat tot de keuze voor een opstelling met een Bovenwerk en een dwars tegen de zijkant van de kas geplaatste pedaallade. In het werk van de derde generatie Van Dam was deze opzet, een enkele uitzondering daargelaten, steeds voor orgels van deze grootte toegepast. Het is niet onmogelijk dat het ontwerp om die reden van een zo manifest aanwezig onderfront is voorzien.\nVoor wat betreft de detaillering en het toegepast ornament vormt het front van Middenbeemster een sprekend contrast met de wat academische neogotische vormentaal die het front van Wemeldinge kenmerkt, en die ook nog omstreeks 1905 bij enkele kleinere instrumenten te zien is. In Middenbeemster is gekozen voor een conglomeraat van motieven uit de renaissance, in combinatie met een enkel citaat uit de neogotiek. Met dit eclecticistisme heeft men mogelijk een harmonisch samengaan met de architectuur van het kerkgebouw nagestreefd. De hier toegepaste vormen zijn allemaal kenmerkend voor het werk van de vierde generatie Van Dam. Citaten uit dit vormenarsenaal komen bij meerdere kleinere orgels voor, tot ongeveer tien jaar na de oplevering van het orgel van Middenbeemster.\nTenslotte moet men, om een goed beeld van de opzet van 1908 te verkrijgen, de foto\u2019s van de oorspronkelijke situatie in ogenschouw nemen. Dan blijkt, dat het orgel, enigszins naar achteren geplaatst, op een hoog gelegen orgelgalerij stond. De galerij werd gedragen door dunne zuiltjes op hoge basementen. Onder het orgel was de hoge en monumentale toegangsdeur tot de kerkruimte te zien, uitgevoerd in een 19e-eeuwse detaillering. Over de gehele breedte van het kerkgebouw liep v\u00f3\u00f3r het orgel langs een balustrade met panelen van opengewerkt gietijzer. Ook in Vlissingen was dat het geval. Daaruit blijkt al dat dit element van essenti\u00eble waarde was voor het zicht op deze frontcompositie.\nBij de kerkrestauratie in de jaren 1950 heeft het front echter een forse aderlating moeten ondergaan. De details daarvan worden hier op een andere plaats opgesomd.\nHoewel een deel van de wijzigingen en amputaties weer is teruggedraaid, moet worden vastgesteld dat voor algeheel herstel van de situatie van 1908 de middelen niet voorhanden waren. Dientengevolge rust het front nu nog steeds op een geheel nieuw onderstel, in de jaren 50 ontworpen vanuit een classicistische visie, waarin bovendien de herinnering aan de bij die gelegenheid afgebroken 19e-eeuwse galerij tegen de noordzijde levend moest worden gehouden, maar waarop nu de in optisch opzicht te plompe en te hoge onderkas van het orgel nog blijvend naar de vroegere harmonie van detaillering en verhoudingen doet verlangen.",
  "Part14_000Moddergat": "Een brede acht-voets versie van het fronttype dat in 1894 te Wouterswoude voor het eerst verscheen. Drie ronde torens van elk zeven pijpen, vlak uitgevoerde gedeelde tussenvelden met elk negen pijpen. De gekozen breedte van de kas hangt samen met de aanwezigheid van een complete Bourdon 16' in de dispositie.\nFantasievol uitgevoerde blinderingen met de traditionele Bakker & Timmenga-thema\u2019s: voluten, blad- en bloemmotieven. Alle delen in symmetrie uitgevoerd, hoewel de elegante beweging hier en daar toch nog een Rococo-effect sorteert. Bij de torenblinderingen een vertikaal ornamentje in het midden dat over het lijstwerk heen valt. In de veld-blinderingen zijn geen bloemen verwerkt. Culs-de-lampe met omgekruld acanthusblad. Vrij laag gehouden opengewerkte opzetstukken met dezelfde motieven als in de torenblinderingen, bij de zijtorens bekroond door een palmetachtig ornament, bij de middentoren bekroond door een lier.\nDe vleugels bestaan uit S- en C-voluten als stramien, omrankt met twee soorten bladmotieven, waarvan de middelste een wijnrank met druiventros voorstelt, vergezeld van een vogeltje.",
  "Part14_000Monster": "Het front van Monster maakt deel uit van een drietal monumentaal opgezette instrumenten, die de eindfase van de derde generatie Van Dam markeren: het orgel in de Gereformeerde Noorderkerk te Maassluis uit 1903 (verwoest in 1944) en de uit 1904 daterende orgels te Monster en Wolphaartsdijk. In Maassluis greep het huis Van Dam voor het laatst terug op het dubbelfront waarvan Anjum in 1875 de primeur had gehad, en kregen Monster en Wolphaartsdijk in 1904 de wat simpeler variant hiervan die in 1879 in Mantgum voor het eerst geraliseerd was.\nNet als bij het duo Vlissingen/Middenbeemster (zie elders in dit deel) werd het orgel van Monster op een onderbouw enigszins achterwaarts op de orgelgalerij geplaatst. De kapitelen van de zuilen die de galerij dragen en de opengewerkte balustrade van de orgelgalerij vertonen gotiserende vormen, die niet harmonisch bij het front aansluiten.\nDe hoofdstructuur van het front komt op de meeste punten nog getrouw overeen met het prototype van Mantgum. Een wezenlijk verschil wordt gevormd in het onderfront. In Mantgum zijn het middenveld en de aanpalende smalle veldjes samen op een verhoging geplaatst, terwijl in Monster alle onderdelen van het onderfront op \u00e9\u00e9n lijn staan.\nAndere verschillen zijn kleiner en van meer ondergeschikte aard, zoals de door bolle biesjes gemaakte contourlijnen op de panelen tussen de brede tussenvelden, de scheiding van de smalle veldjes in het bovenfront door middel van een paneeltje en de diamantkopjes op de paneeltjes in de hol gewelfde geleding van de smalle veldjes.\nBij de blinderingen zijn alle thema\u2019s van de ornamentiek die veel fronten van Van Dam kenmerken, toegepast. Het zijn barokke vormen, die waarschijnlijk via voorbeeldboeken uit de 18e-eeuwse interieurkunst zijn afgeleid. Uit deze bronnen werden op fantasievolle wijze de vullingen, bestaande uit voluutvormen en plantaardige motieven, ontworpen en uitgevoerd.\nOok hierin zijn ontwikkelingen aanwijsbaar. Zo zijn enkele vormen typerend voor de laatste jaren van de derde generatie, zoals de randjes van gekoppelde C-voluten langs de rondbogen, die een geschubd effect geven, en de golfjesrand langs de flauwe boog van het middenveld van het onderfront. Gevleugelde cherubijntjes, zoals te zien in de bovenblinderingen waren doorgaans voorbehouden aan grotere orgels bij Van Dam, en komen hier dan ook voor.\nIn de culs-de-lampe onder de middentoren van het bovenfront is er ook een te zien, omlijst door de banden van geknikte C-voluten. De culs-de-lampe onder de zijtorens bestaan traditiegetrouw dan weer uit gespiegeld gekoppelde C-voluten, omrankt met vegetatieve vormen.\nDe opzetstukken op de zijtorens bevatten een schild met ruitwerk, gevat in geknikte voluten, het opzetstuk op de middentoren is een kunstige compositie van voluutvormen, bladranken en bloemen, met in het midden een schild met ruitwerk, waartegen de symbolen van Geloof, Hoop en Liefde.\nIn de vleugels zijn ook de bekende motieven te zien: langgerekte banden, uitlopend in een grote C-voluut, gevuld met plantaardig ornament, met daarboven een miniatuuruitvoering van een soortgelijke opzet, door een krachtig horizontaal lijstje gescheiden van het grote vleugelstuk eronder. De koppeling van de haakse elementen hierbij geven de vleugels een wat stijver karakter dan de zwierigheid die normaal gesproken op deze plaats te bewonderen is.",
  "Part14_000Montfoort": "Een frontontwerp dat vaker voorkomt in het werk van Mart Vermeulen. Drie ronde torens van elk zeven pijpen, gedeelde, licht hol gewelfde tussenvelden, waarbij de labiumlijn van de bovenste velden parallel loopt aan het scheidingsornament. Het front rust op een vrij hoge onderkas.\nDe culs-de-lampe schijnen de traditie van omgekruld acanthusblad te volgen, maar bij nadere beschouwing is dat niet het geval. De \u2018omgekrulde kant\u2019 blijkt uit op zichzelf staande ornamenten te bestaan. In plaats van de acanthusbladnerven is voorts een lijnenspel van op de vlakke ondergrond aangebrachte ranken te zien, met helemaal onderin enkele grotere plantaardige motieven. Bij het orgel van Parrega (1907) verrast Vermeulen ook met een dergelijk, bijna Jugendstilachtig ornament.\nBlinderingen bij de pijpvoeten zijn niet aanwezig. De bovenblinderingen zijn bij de velden vrij summier, in hoofdzaak bestaande uit bladrankjes. Boven bij de torens zijn meer expressieve vormen te zien, die steeds symmetrisch en plantaardig gehouden zijn, maar tevens ook bij de ontwerpgedachte van de culs-de-lampe aansluiten.\nDe vleugels bestaan voornamelijk uit langgerekte bladslingers. Helemaal onderin een cirkel, symmetrisch gevuld met een lijnenspel van dunne banden, waarin zowel de franse lelie als voluutvormen mee resoneren. Karakteristiek is de horizontale lijst onder de vleugelstukken, waaronder dan nog een doorluchtige console is geplaatst.\nDe bekroningen bestaan uit bazuinblazende engelen op de zijtorens en een harpspelend Davidbeeld op de middentoren.",
  "Part14_000Musselkanaal": "Een voor de Van Oeckelens atypisch front! Men zou het haast eerder toeschrijven aan Van Oeckelens directe concurrent J. Doornbos. Maar diverse details in de ornamentiek wijzen, evenals het binnenwerk, ondubbelzinnig in de richting van Van Oeckelen. Volgens overlevering zou dit orgel door de gebroeders Van Oeckelen gebouwd zijn voor de Gereformeerde Kerk te Uithuizermeeden, maar qua omvang niet in deze kerk gepast hebben, en vervolgens door de Hervormde Gemeente van Musselkanaal zijn gekocht. Het eerste is onwaarschijnlijk, omdat J. Doornbos al in 1898 een orgel had gebouwd voor de Gereformeerde Kerk te Uithuizermeeden (in 1925 overgeplaatst naar de Gereformeerde Kerk te Wouterswoude; deel 1894-1901, 197-199) en de orgelgalerij in Uithuizermeeden blijkens een oude foto ruim genoeg was voor het Van Oeckelen-orgel. Mogelijk gaat het om een andere, al dan niet Gereformeerde Kerk. In de Kerkelijke Courant van 25 oktober1901 biedt de firma Van Oeckelen een fraai, nieuw en solide kerkorgel aan met dezelfde dispositie als die van het twee jaren later in Musselkanaal geplaatste instrument. Dergelijke aanbiedingen deed de firma doorgaans als het betreffende orgel speelklaar in de werkplaats stond opgesteld, maar nog niet van een front was voorzien - dat kon door de opdrachtgevers uit een soort catalogus met verschillende ontwerpen worden gekozen. Of het in de genoemde advertentie aangeboden orgel twee jaren nadien in Musselkanaal terecht kwam is niet zeker, maar ook niet onwaarschijnlijk. Hoe dan ook, het front doet vermoeden dat hier een andere ontwerper dan Van Oeckelen de hand in heeft gehad. Het sterk van Van Oeckelens huisstijl afwijkende uiterlijk zou er op kunnen wijzen dat dit orgel met front en al in de werkplaats gereed stond. Want uit de jaren rond 1903 zijn geen verbouwingen van de Musselkanaalster kerk bekend, dus kunnen we aannemen dat aldaar in die periode geen architect actief was.\nHet geheel vlakke front - een reminiscentie aan de gotiek? -  is vijfledig, met een hoge middentoren, twee lagere zijtorens en gedeelde tussenvelden. De zijtorens en de onderste tussenvelden hebben een vlakke bovenafsluiting. De middentoren en de door zuiltjes in twee kleine veldjes verdeelde (!) bovenste tussenvelden hebben een rondbogige bovenafsluiting. Het neoclassicisme komt om de hoek kijken in de bekroningen: een door een palmet onderbroken fronton op de middentoren, halve gebroken frontons op de zijtorens en voluutvormige opzetstukken op de tussenvelden, die de middentoren als het ware flankeren. De palmetvormige pinakels op de hoeken van de zijtorens en de tussenvelden combineren als het ware het neoclassicisme met de neo-gotiek. Ook de vorm van de vleugelstukken is ongewoon voor de Van Oeckelens: op accoladevormige voluten zijn vazen geplaatst, waaruit bladranken en bloemen ontspruiten. Typisch Van Oeckelen zijn daarentegen de profileringen van het lijstwerk, met driepasboogjes, en het uit plantaardige motieven opgebouwde snijwerk, dat overigens in deze periode bij Van Oeckelen boerser is dan in vroeger jaren. De hoofdkleur was oorspronkelijk rijtuigzwart. Op een foto van voor de kerkverbouwing uit 1960 is de kas reeds wit geschilderd. In 1981 is gekozen voor een rode hoofdkleur, kreeg het snijwerk een olijfgroene kleur en werden de profileringen in de lijsten zwart geschilderd. Al met al een even eclectisch als uniek front!",
  "Part14_000NederhorstHerv": "Een elementaire uitvoering van het driedelige blokmodel dat de Firma Witte veelvuldig uitvoerde. Onderkas en balustrade zijn een eenheid. Op het middendeel daarvan, de onderkas, zijn een breed middenveld en twee smallere en lagere zijvelden gezet. Ze worden alle afgesloten met een rondboog die wordt gedragen door pilasters aan de binnenzijde van het lijstwerk. De pilasters van de onderkas ondersteunen op hun beurt de pilasters aan de buitenzijden van de zijvelden en de halfzuilen aan weerszijde van het middenveld.",
  "Part14_000Nes": "Eenvoudig vijfledig front met gedeelde tussenvelden en voor het werk van Mart. Vermeulen kenmerkende eigenschappen.\nDe middentoren bezit zeven pijpen, de zijtorens hebben daarentegen elk vijf pijpen. Mede hierdoor maakt het front een slanke indruk. De tussenvelden zijn licht gebogen uitgevoerd. Opvallend is hier wel de keuze voor spitse zijtorens. In het werk van Mart. Vermeulen zijn deze meestal voorbehouden voor kleinere fronten. Bij vijfledige fronten van achtvoets afmetingen zijn de zijtorens vaak rond uitgevoerd.\nDe kas bezit een zeer zwaar uitgevoerde onderlijst. De consoles onder de torens kunnen worden gezien als voortzetting, telkens op smallere wijze, van de profilering van de onderlijst.\nOpvallend zijn de rijk geprofileerde, eveneens vrij zware kappen van de torens.\nDe gesneden blinderingen zijn eenvoudig van uitvoering en bestaan alleen uit bladranken.  In de langgerekte vleugelstukken, die op vergelijkbare wijze ook bij andere Vermeulen-fronten voorkomen, zijn bladranken en voluutvormen verwerkt.\nAls bekroning is bij de middentoren gekozen voor een lier en zijn op de zijtorens potten geplaatst, die met hun vorm een verre herinnering aan classicisme uitstralen.",
  "Part14_000NieuwAmsterdam": "Zevenledig front, teruggrijpend op Van Dams in1864 ge\u00efntroduceerd ontwerp. De hier toegepaste versie borduurt voort op een uitvoering die in de jaren 1890 ontstond, waarbij op enkele punten neorenaissance-elementen werden ingevoegd. Dit betreft hier in hoofdzaak de gedraaide balusters onder de ongedeelde velden, die de plaats van het vroeger meer gebruikelijke paneelwerk hebben ingenomen, en de afscheiding boven deze velden, met horizontale lijst, voorzien van knopjes, en een paneel met boogsegment daaronder. Voor het overige is de gestoken ornamentiek nog geheel op de Franse meubelstijlen ge\u00efnspireerd.\nDe elegantie van het front wordt mede veroorzaakt door de voor Van Dam traditionele aantallen frontpijpen: in de drie torens elk vijf pijpen, in de gedeelde, hier hol gewelfde tussenvelden ook elk vijf, in de ongedeelde velden zeven.\nDe culs-de-lampe zijn verschillend van uitvoering. Onder de middentoren gekoppelde geknikte C-voluten, waarbinnen een geschubd veld, alles omlijst met blad- en bloemmotieven. Onder de zijtorens gekoppelde C-voluten, zonder knik, met een breed uitwaaierend blad in het midden en plantaardige elementen aan de randen.\nDe blinderingen bestaan uit C-voluten en ook hier weer gevarieerde plantaardige vormen. Bij de meeste delen komen wel bloemen voor, alleen bij de meest bescheiden ranken, bijvoorbeeld bij de smalle velden, zijn de bloemen weggelaten. Aardig is de blindering bij de boveneinden van de pijpen in de ongedeelde velden, bestaande uit gekoppeld S-voluutjes, als het ware golfjes vormend, ook een element dat al eerder in Van Dam-fronten werd ge\u00efntroduceerd.\nBoven de horizontale lijst die de ongedeelde velden afsluit is als overgang van de zijtorens naar de middentoren een liggende langgerekte C-voluut te zien, de ruimte daaronder is met ruitwerk ingevuld. Dat ruitwerk maakt ook deel uit van de vleugelstukken, die in deze vorm in het werk van Van Dam vaak voorkomen: bovenaan een kleine S-rank, vervolgens een lange C-voluut met op de band het \u2018geteld geld\u2019- motief, tenslotte een geknikt voluut, eindigend in een cirkel met een zonnebloem in het hart.\nOorspronkelijk waren op de drie torenkappen gesneden opzetstukken geplaatst. Het opzetstuk van de middentoren is er nog; het bevat in het midden een schild met ruitwerk en daarop de symbolen van Geloof, Hoop en Liefde. De opzetstukken op de zijtorens zijn thans opgeslagen in de kerk. Op een onbekend moment zijn hier musicerende putti geplaatst op een pi\u00ebdestal, mogelijk daterend uit de 18e eeuw.",
  "Part14_000Nieuwegein-Vreeswijk": "Dit orgelfront markeert de overgang van de derde naar de vierde generatie van het huis Van Dam. De hier gekozen frontindeling kan worden beschouwd als een voortzetting van het vijfledig frontontwerp dat in 1881 (Raamsdonk, deel 1878-1886, ) werd ge\u00efntroduceerd en is als zodanig een van de laatste echo\u2019s van de tijd van de derde generatie Van Dam. De uitvoering is in stilistisch opzicht echter kenmerkend voor het werk van de vierde generatie.\nDoor de plaatsing van zeven frontpijpen in de torens in plaats van het voor de derde generatie karakteristieke aantal van vijf pijpen heeft het elegante karakter van het oorspronkelijk ontwerpplaats gemaakt voor een meer robuuste verschijning. Maar de grootste verandering geldt toch wel de toegepaste ornamentiek. Op dit gebied is het aan de Franse meubelstijlen ontleende repertoire verlaten en heeft de neorenaissance zijn intrede gedaan.\nIn dit kader zijn in de eerste plaats de ronde torens vervangen door torens met een trapeziumvormig grondvlak. Ze worden ondersteund door culs-de-lampe met voluutvormen als \u2018ribben\u2019 en schubmotieven als vullingen ertussenin. Ook de bekroningen van de zijtorens zijn uit een samenstel van voluutvormen opgebouwd. Grote rond gedraaide knoppen vormen hier de bovenste bekroning. De meer volumineuze bekroning van de middentoren bestaat uit een iets taps toelopende. oprijzende huls, met daaromheen gegroepeerd drie halfronde frontons op piedestals.\nHet ornament boven de tussenvelden herinnert nog aan het werk van de jaren \u201990, toen de neorenaissance-stijl bij sommige elementen al zichtbaar werd in de Van Dam-fronten. De hoofdlijn wordt ook hier weer door een voluut gevormd.\nBlinderingen zijn bij dit front alleen toegepast bij de boveneinden van de pijpen. Ze bestaan uit hangende figuren, die met palmetten in verband kunnen worden gebracht.\nOpmerkelijk zijn tenslotte de wel heel minuscule vleugelstukjes.\nDe kerkrestauratie heeft rond het orgel nogal wat veranderingen met zich meegebracht. Oorspronkelijk bevond zich achter het orgel een houten beschieting waarop een groot geschilderd opgenomen gordijn te zien was. Aan weerskanten van het orgel bevond zich een brede toegangsdeur. De balustrade met balusters, die nu alleen nog aan weerszijden van de orgelkas te zien is, was meer naar voren geplaatst, en werd op trapeziumvormige wijze v\u00f3\u00f3r het front langs geleid. De hierdoor ontstane uitstulping vormde het klankbord van de kansel.\nDe kleur van de kas was donker, de blinderingen waren evenals nu verguld, maar in de grotere ornamenten was meer kleurschakering aanwezig dan nu het geval is.",
  "Part14_000NieuwegeinRK": "Een vijfdelige neogotische kas die nagenoeg identiek is aan die in Kockengen (deel 1886-1894, 352-353) en Den Helder (1908). Ook in Nieuwegein met spitse hoektorens, een ronde middentoren en gedeelde tussenvelden op verhoogde pijpstok. De pijptorens zijn van onderen versierd met consoles, de verhoogde pijpstokken met spreukbanden. Fraai is het verloop van de labia: in een V-vorm, oplopend in de onderste tussenvelden en weer in een V-vorm bij de middentoren. Aan de bovenzijde worden de pijptorens afgesloten door een soort kielboog, in het midden met hogels. Bij de zijtorens zijn vierpassen in de zwikken opgenomen, bij de middentoren zien we een opengewerkt driepas-boogfries. De bovenlijst van de tussenvelden loopt schuin op naar de middentoren en is eveneens versierd met vierpassen en heeft langs de bovenrand enkele hogels. Op de pijptorens staan eenvoudige pinakels, die bij de middentoren zelfs naar onderen doorlopen tot in de kielboog. De pinakels in het midden zijn nog versierd met hogels en tussen de pinakels zien we een totenlijst. De bekroningen van de torens, die vermoedelijk identiek waren aan die in Den Helder, zijn bij de plaatsing van het orgel in Nieuwegein verwijderd.",
  "Part14_000Nieuwland": "Laatste vijfdelige orgelfront uit een serie die zijn oorsprong vindt in het door Kruses schoonvader W. Hardorff gemaakte orgel voor de Gereformeerde Kerk te Franeker.\nHet eerste door J.F. Kruse gemaakte orgel met dit front prijkt in de Hervormde Kerk te Nijeholtpade (1883, deel 1878-1886, 264-265). Het frontschema is eenvoudig: drie ronde torens, gescheiden door horizontaal gedeelde vlakke tussenvelden. De velden zijn bij het Nieuwlandse orgel zes pijpen breed. Elke toren bevat zeven pijpen.\nDe ornamentiek verschilt nauwelijks van die in Nijeholtpade en Oostermeer: op de middentoren een lier met daaronder de enigszins verscholen tekst SOLI DEO GLORIA. Op de zijtorens een trofee met bladranken. Voor de vrij vlak vormgegeven consoles onder de torens is acanthusblad gebruikt, afgesloten met een granaatappel. De zijwangen bestaan uit gekoppelde S-ranken. Voor het blinderingssnijwerk bij de pijpvoeten gebruikt Kruse eikenloof. Kenmerkend voor Kruse is, ten slotte, de hoorn des overvloeds op de balustrade. Dit ornament ontbreekt overigens in Nijeholtpade.",
  "Part14_000NieuwleusenHerv": "Variant van het vijfdelige orgelfront te Zuidwolde (Hervormde Kerk, Doornbos 1902). De halfronde torens worden gescheiden door brede achterwaarts geholde tussenvelden, die halverwege zijn gedeeld. Doordat de middentoren hier lager is geworden, terwijl de zijtorens even hoog en de tussenvelden even breed zijn gebleven, maakt het orgel een gedrongen indruk.\nHet blinderingssnijwerk is in grote lijnen hetzelfde als in Zuidwolde, zeker als men bedenkt dat er tot 1960 ook blinderingen bij de pijpvoeten van torens en onderste tussenvelden aanwezig waren. Het resterende snijwerk van de tussenvelden wordt gevormd door een samenstel van S- en C-ranken. Net als in Zuidwolde is de bovenste blindering geheel door lijstwerk ingekaderd. Ook is het snijwerk tussen de etages wederom gegroepeerd onder en boven de horizontale tussenregel. Naar buiten toe wordt het breder. De bovenblinderingen in de torens bestaan uit rankwerk, dat zich vanuit de hoeken vertakt en in het midden van de toren samenkomt in een hart. Oorspronkelijk had dit snijwerk zijn pendant in de op dezelfde wijze idem vormgegeven blinderingen aan de pijpvoeten. In plaats van een hart was daar een soort palmet aangebracht.\nOok de verdere decoratie biedt weinig nieuws. Men ziet in de vleugelstukken een forse, sterk omkrullende C-rank met een rozet in de krul en daarboven enkele flauw gebogen bladranken. Consoles ontbreken onder de torens. Op de middentoren een lier, omgeven door twee gebogen bladkransen.",
  "Part14_000NieuwleusenReh": "Vijfledig front met drie ronde torens van elk vijf pijpen en iets verhoogd geplaatste vlakke ongedeelde tussenvelden. De identiteit van het ontwerp wordt vooral door de vormgeving van de tussenvelden bepaald. Uitgezaagde ornamenten zijn hier aan de boven- en onderzijde aangebracht. De gebogen afsluitende bovenlijsten kunnen nog als twee parallel lopende langgerekte C-voluten worden gezien. Ook in de torens zijn uitsluitend uitgezaagde omlijstingen toegepast. In de vleugelstukken zijn voluutvormen en een enkel plantaardig motief te zien.\nHet hier toegepaste ontwerp komt vaker voor in het werk van Proper, maar ook in het werk van andere orgelmakers. Om die reden kan gedacht worden aan toelevering, mogelijk via een frontencatalogus. Bij verwante exemplaren neigt de uitgezaagde ornamentiek soms naar Jugendstilinvloed. In die zin is zeker sprake van een overtuigende vroeg-20e-eeuwse identiteit.",
  "Part14_000Niezijl": "Dit front is nagenoeg identiek aan dat te Ten Boer (Gereformeerde Kerk 1907). Er zijn slechts enkele verschillen in de decoratie. Zo ontbreken hier de ornamenten onder de torens en de opstaande bladvoluten tegen de middelste torenkap. De torenbekroningen zijn anders en bestaan hier uit een lier en twee geoorde vazen. De vleugelstukken zijn opgebouwd uit een samenstel van S- en C-vormige bladvoluten, waartussen deze keer geen trofee van muziekinstrumenten is opgenomen.",
  "Part14_000Noordbergum": "Karakteristiek Bakker & Timmenga-front, volgens een ontwerp dat in 1894 te Wouterswoude voor het eerst werd toegepast. Vlakke gedeelde velden, gescheiden door een brede lijst, waarvan de onderzijde een licht gebogen vorm bezit. Parallel verlopende labiumlijnen in de beide velden.\nTraditioneel-klassieke ornamentiek, bestaande uit plantaardige motieven, S- en C-voluten. Bij de blinderingen in de torens telkens een leliemotief met een knopje als vertikaal element in het midden, voor een deel over het lijstwerk heen. In de culs-de-lampe een acanthusmotief; vleugelstukken met wijnrank en vogeltje.\nFantasievol ontworpen opzetstukken op de kappen, op de zijtorens opvallend laag gehouden met een hieruit ontspringend hoog en smal ornament in het midden, als een late echo van een palmet. Op de middentoren heeft wellicht oorspronkelijk nog een lier gestaan, die bij een plafondverlaging het veld heeft moeten ruimen.",
  "Part14_000Obdam": "Een vijfledig front met ongedeelde, iets verhoogd geplaatste tussenvelden en spitse zijtorens. Bijzondere elementen in het kastwerk zijn de gedetailleerde paneelstructuur in de onderbouw, de ornamentjes op de stijlen en op de friezen van de torenkappen, en de forse rechte lijst boven de tussenvelden. Al deze elementen verraden een zorgvuldige en klassieke uitvoering.\nDe blinderingen zijn in alle geldingen consequent in een beweeglijke, zelfs wat springerige stijl uitgevoerd. Bladmotieven en voluutvormen zijn de bouwstenen. Blinderingen bij de pijpvoeten zijn niet aangebracht.\nDe vorm van de vleugelstukken is eveneens traditioneel: bovenaan de stijl ontspringt via een bebladerd takje een geknikte voluutband, die in een cirkelvorm eindigt, waarbij in het hart van de cirkel een bloem is aangebracht. Vanaf de bovenlijst van de balustrade reiken vervolgens twee forse (palm?-)takken omhoog tot aan de onderzijde van de voluutcirkel.\nOp de drie torens beeldjes, een harpspelende David in het midden, bazuinblazende engelen op de zijtorens. Ze herinneren aan de drie bekronende beeldjes die met name in het werk van Knipscheer bijna een vast patroon zijn geweest.",
  "Part14_000Offengawier": "Een karakteristiek Bakker & Timmenga-front met drie ronde torens van elk zeven pijpen en vlakke gedeelde tussenvelden met parallel labiumverloop. De scheiding tussen de velden is uitgevoerd als brede lijst met een boogsegment aan de onderzijde.\nDe culs-de-lampe onder de torens zijn samengesteld uit omgekruld acanthusblad. De blinderingen zijn samengesteld uit C-voluten en plantaardige motieven, bij de pijpvoeten zijn ze bescheiden uitgevoerd, bij de boveneinden is de uitvoering levendiger. In het midden is steeds een vertikaal leliemotiefje met een ovaal knopje geplaatst, dat over het lijstwerk heen steekt.\nDe opzetstukken bestaan uit gekoppelde voluten, blad- en bloemmotieven. Het opzetstuk van de middentoren wordt door een lier bekroond.\nDe vleugelstukken beginnen bovenaan met een afhangende bladslinger in de vorm van een langgerekte S-voluut, waarna in het onderste bredere deel C-voluten volgen, omrankt met bladmotieven. In het hart een afhangende tak met twee bloemen.\nOp het fries van de kap van de middentoren is het opschrift ANNO 1907 geplaatst.",
  "Part14_000Oldeholtwolde": "Een frontontwerp volgens een bekend, meermalen toegepast patroon in het werk van J. F. Kruse. De indeling is vijfledig, met drie ronde torens en haaks geplaatste gedeelde tussenvelden. De torens bezitten elk zeven pijpen. Boven de bovenste tussenvelden bevindt zich een gebogen houten afsluiting, bestaande uit een grote voluut die bovenaan uit een kleine voluut ontspringt. Dit in visueel opzicht belangrijk element vormt de verbinding tussen de fors geprofileerde torenkappen.\nDe blinderingen bestaan in hoofdzaak uit plantaardige motieven. Aardig is de vorm van de scheiding tussen de beide tussenvelden: een vrijwel consequent gespiegeld ornament.\nDe culs-de-lampe onder de torens bestaan uit omgekruld acanthusblad. De opzetstukken op de zijtorens bezitten een ovaal schild in het hart, met ranken en voluutvormen als omlijsting. Op de middentoren staat een opzetstuk dat eveneens uit plantaardige motieven en voluutvormen is samengesteld en vervolgens een lier ondersteunt.\nIn de vleugelstukken, die in krachtige vormen gesneden zijn, is een hoorn des overvloeds manifest aanwezig, zoals dat bij veel fronten van Kruse het geval is.\nVermeldenswaard is tenslotte de vorm van de balustrades aan weerszijden van het orgel: een repeterende uitbeelding van bladranken en bloemen, uitgevoerd in metaal, en voorzien van groene en witte kleuren.",
  "Part14_000Oldehove": "Een front dat zeer veel overeenkomsten vertoont met dat van het orgel (thans) in de Gereformeerde Kerk te Sleen (1896, deel 1894-1901, 141-142), zij het dat in Oldehove - behalve de kleurstelling - de originele situatie nog ongeschonden aanwezig is. Een karakteristiek vijfdelig Van Oeckelen-front, op een in de balustrade geplaatste onderbouw, met een hoge geronde middentoren (hier met vijf frontpijpen), eveneens geronde, lagere, zijtorens (ieder met zeven frontpijpen) en gedeelde, vlakke tussenvelden. In tegenstelling tot het front te Sleen zijn de bovenafsluitingen van de middenvelden hier niet harpvormig, maar in een rechte lijn schuins opgaand. Evenals in Sleen zijn de tussenvelden gescheiden door een verhoudingsgewijs brede, schuin oplopende lijst. Wat de decoraties betreft is de enige vrijwel volledige overeenkomst met Sleen de lier die de middentoren bekroont. Het snijwerk, met vegetatieve elementen en C- en S-voluten, lijkt van een en dezelfde ontwerper te zijn, maar is bij beide orgels verschillend van uitwerking. Het meest verschillend zijn de zijwangen, in Oldehove uitgevoerd als dichte panelen met snijwerk aan de zijkanten casu quo op de voorzijden. De zijtorens worden in Oldehove bekroond door kelkvormige vazen. De huidige lichtgroene basiskleurstelling is bij de kerkrestauratie van 1970 aangebracht; oorspronkelijk was de kas geschilderd in een lichtbruine houtimitatie. Voorts is in 1970 de uit dichte panelen bestaande balustrade ter weerszijden van het orgel vervangen door een constructie met een bovenlijst op houten pilaartjes, en is een onder de middentoren aangebrachte gedenkplaat verwijderd.",
  "Part14_000Oosterbeek": "Een vijfdelige neoclassicistische kas die qua stijl en kleur goed harmonieert met het kerkgebouw. In het midden van het front zien we een kleine ronde pijptoren, op een console met cannelures en een hangende knop, aan de bovenzijde afgesloten met enkele voluutvormen. Links en rechts van het midden twee aflopende tussenvelden, zoals ook bij neogotische kassen een regelmatig terugkerend stijlkenmerk is bij Maarschalkerweerd. Ook de lijnen van de labia lopen hier af, in het verlengde van de rechte labiumlijn in het midden. De pijpen van de tussenvelden staan op een schuine verhoogde pijpstok en aan de bovenzijde loopt een halve rondboog van het midden weg, ondersteund en afgesloten door een zuiltje met Corinthisch kapiteel. In de zwikken van de halve bogen zien we twee cirkels, daarboven een lijst met uitgezaagde lieren. De twee buitenste pijpvelden zijn het hoogst, de labia staan in een V-vorm. Dit geheel wordt omlijst met een rondboog die door twee Ionische voluten wordt aangezet. Het orgel is bekroond met twee vleugelstukken die een iets barokkere stijl ademen, met rankwerk en voluten. Midden op het orgel ter afsluiting een kleine lier.",
  "Part14_000Oosterend": "Vlak uitgevoerd vijfledig front met gedeelde tussenvelden, geplaatst op een hoge onderkas welke de indeling van het front volgt. Het brede middenveld wordt bekroond door een puntvormig paneel dat aan een tympaan herinnert.\nDe stijlen zijn voorzien van inkassingen en hebben kleine knopvormige ornamentjes aan beide uiteinden. Vier van de zes stijlen worden bekroond door speerpuntachtige ornamenten.\nBij de pijpvoeten zijn gesneden ornamenten in vegetatieve vormen aangebracht, terwijl bij de boveneinden van de pijpen in alle frontgeledingen gekoppelde spitsboogjes toegepast zijn. Opmerkelijk is voorts dat zowel de onder- als de bovenvelden aan de bovenkant licht boogvormig zijn. De vleugelstukken zijn sober van vorm, de klassieke S-ranken zijn er in te herkennen alsmede enkele plantaardige motieven. Ter hoogte van de onderlijst van het front steken zijwaarts horizontale lijstjes uit, waarop enerzijds de vleugels lijken te rusten, terwijl anderzijds aan de onderkant een quasi-ondersteunend ornament is aangebracht,\nHet front vertoont, hoewel het daarmee niet volkomen identiek is, grote overeenkomst met het front van het orgel in de Gereformeerde Kerk te Niawier, welk orgel in 1912 door Mart Vermeulen geleverd werd. Ook de uitvoering van de vleugelstukken met het horizontaal lijstje en het ornament daaronder is kenmerkend voor het werk van Mart Vermeulen.\nV\u00f3\u00f3r de kerkrestauratie van 1971 stonden op de hoeken van de balustrades dezelfde speerpuntachtige ornamenten als die welke boven op het front staan. In plaats daarvan bevinden zich nu messing ornamenten op dezelfde plaatsen. De kleur van de kas was v\u00f3\u00f3r 1971 donker getint, het snijwerk bij de pijpvoeten van het middenveld besloeg toen nog de volle breedte.",
  "Part14_000Oosterland": "Een vijfdelige kas met twee torens en drie pijpvelden, die grote gelijkenis vertoont met het orgel dat Van Gelder bouwde in de Hervormde Dorpskerk van Leidschendam (1896). We zien een onderkas met paneelwerk, met bredere panelen onder de pijptorens van de bovenkas. In de bovenkas domineren de twee hoekige pijptorens, ondersteund door een gecanneleerde console met een knop die doorloopt tot op de onderkas. Aan de bovenzijde worden de pijptorens afgesloten door een vergulde gelobde spitsboog. Ook de drie rechte pijpvelden, op verhoogde pijpstok, zijn aan de bovenzijde met een gelobd motief gedecoreerd. Het middenveld heeft daarboven ter decoratie nog palmet gekregen, eveneens met een gelobde boog. Het orgel wordt aan de bovenzijde afgesloten met zwaar lijstwerk. Daarop liggen ter breedte van de zijvelden nog twee voluutvormen, en staan op de twee pijptoren obelisken met een vergulde sierknop.",
  "Part14_000OosterwierumRK": "Een driedelig neogotisch front. Een breed pijpveld in het midden wordt geflankeerd door twee pijploze kasdelen. Het pijpveld staat op een verhoogde pijpstok die is gedecoreerd door een opengewerkt spitsboogfries. Dit element wordt aan de bovenzijde van de kas herhaald, boven de wimberg, maar dan over de hele breedte van de kas, niet opengewerkt. De pijploze \u2018velden\u2019 zijn gedecoreerd met lang uitgerekte elementen uit eveneens een spitsboogfries. Het lijstwerk dat de kasdelen scheidt en aan weerszijden afsluit is met een zelfde element ingelegd en wordt bekroond door kantelen. Boven de wimberg, en iets lager bij de blinde velden is driemaal een gotische vierpas te zien.\n\nIn Leeuwarden stond het orgel tegen de (vanuit de kerk gezien) rechter wand [in de huidige kerk is dat de linkerwand]. Aan de smalle zijde de kas aan de kant van de kerkruimte was een klein tinnen front, het klavier bevond zich aan de andere smalle zijde (dus verder van de kerkruimte af). In de huidige opstelling (tegen de linkerwand van de torenruimte) is het orgel dus a.h.w. 180 graden gedraaid, waardoor het klavier zich nu aan de kerkzijde bevindt. Het frontje is uit de overliggende zijde verwijderd en boven het klavier geplaatst, zodat het vanuit de kerk ook te zien is.",
  "Part14_000Oostkapelle": "Een elementaire vierdelige kas in rondboogstijl, met vier vlakke pijpvelden. Twee hoge en brede velden in het midden, en twee lagere velden aan weerszijde daarvan. De bogen worden aangezet met kleine voluten, die echter ondersteboven zijn aangebracht, precies niet zoals we gewend zijn van bijvoorbeeld een Ionisch kapiteel. Tussen de twee centrale bogen is in de zwikken ruimte ontstaan die is opgevuld met een kleine cirkel. De koplijst is met kleine knoppen versierd. Het front wordt afgesloten met een kanteellijst en op de hoeken met kleine kanteeltorens. De drie vergulde engelbeelden, David en twee fluitspelende engelen, stammen van een eerder achttiende-eeuws orgel dat van elders kwam, maar enkele decennia op deze plaats heeft gestaan en zich nu bevindt in de Torenkerk te Gapinge.\n\nNiet gepubliceerde bron\nArchief Hervormde Gemeente Oostkapelle.",
  "Part14_000Opeinde": "De firma Bakker & Timmenga koos voor dit orgel een frontontwerp dat aan het werk van de orgelmakers Van Dam ontleend is. Deze orgelmakers introduceerden in 1856 een nieuw fronttype bij hun orgel te Oudwoude, waarbij een breed middenveld de centrale plaats innam, geflankeerd door ronde torens en smalle zijvelden. De adoptie door Bakker & Timmenga is tamelijk vrij: de torens zijn wat overhoeks geplaatst, de welving van het middenveld is wat uitdagender dan bij Van Dam, de bekroning van het middenveld door lijstwerk is ook sterk afwijkend van de inspiratiebron.\nHet merendeel van de ornamenten komt wel overeen met de werkwijze van Bakker & Timmenga. Opvallend is dat blinderingen bij de pijpvoeten ontbreken. De uitvoering van de blinderingen in de torens is zeer levendig. Ze bestaan uit de bekende ingredi\u00ebnten: C-voluten en plantaardige motieven, waarbij de bladmotieven hier en daar op speelse wijze over de voluutbanden heen steken. Het middenveld wordt aan de bovenzijde begrensd door twee langgerekte C-voluten, in het midden gekoppeld door middel van een leliemotief. Bovenop de afsluitende lijst is een lier geplaatst. De opzetstukken op de torenkappen bestaan uit gekoppelde S-voluten en bladmotieven. Bovenop de zijstijlen zijn kleine gestileerde vlampotjes te zien.\nCurieus zijn de consoles onder de twee torens, bestaande uit elkaar kruisende C-voluten\nDe vleugelstukken bestaan uit een vanaf de bovenzijde afhangende bladrank, binnen de contour van een dun vlak lijstje, waarna ineens meer naar onderen een breed opgezette C-voluut verschijnt, waarbinnen allerlei plantaardige motieven verschijnen.\nBlijkens de betalingen voor het orgel hebben de orgelmakers extra werk moeten doen om de orgelkast tot tevredenheid van opdrachtgever (en architect?) af te leveren. Er is een extra betaling geboekt voor het leveren van twee consoles en vier koppen aan de orgelkast (waarbij opgemerkt moet worden dat de vier koppen waarschijnlijk de evangelistensymbolen op het klankbord van de kansel betreffen) en er is nog een extra bedrag geboekt voor \u2018eenig bijwerk door verandering der kast\u2019.",
  "Part14_000Oppenhuizen": "Dit front grijpt terug op een ontwerp van de orgelmakers Van Dam dat in 1864 voor het eerst werd toegepast. Navolgingen hiervan door de orgelmakers Hardorff, Kruse en Bakker & Timmenga hebben het tot een zeer bekend Fries fronttype gemaakt.\nBakker & Timmenga ontleenden hun navolging waarschijnlijk aan het werk van hun leermeester Hardorff. De bij Hardorff vaak toegepaste verbreding van de torens tot zeven pijpen nemen zij niet over. Hier zijn weer torens van vijf pijpen gemaakt, zoals Van Dam deed. Het aantal pijpen in de smalle gedeelde veldjes is gereduceerd tot vier.\nDe blinderingen bestaan uit C-voluten en bladmotieven en zijn in een krachtige, vlezige stijl gesneden. In de torens is zowel bij de pijpvoeten als bij de boveneinden telkens een lelie-achtig koppelmotiefje gebruikt, met in het hart daarvan een ovaal knopje. De culs-de-lampe bestaan uit acanthusbladmotieven. In de vleugels zijn voluten, bladslingers en wijnranken, inclusief druiventros, opgenomen alsmede een aan de druiven pikkend vogeltje.\nDe opzetstukken zijn samengesteld uit voluutvormen met blad- en bloemmotieven, terwijl het opzetstuk op de middentoren door een lier bekroond wordt.",
  "Part14_000Oud-Gastel": "Een gedeelde neogotische kas; twee smalle kasdelen aan weerszijde van het kerkvenster. De lange zijden van beide kassen zijn blind, aan de korte zijden is pijpwerk opgesteld. Deze pijpvelden zijn gedeeld. Een hoog pijpveld onder, met de labia in een V-vorm, afgesloten met een flauwe spitsboog. Daarboven een rechte lijst met maaswerk, samengesteld uit gotische vierpassen, weer daarboven een laag pijpveld met rechte labia. Bij dit bovenste pijpveld loopt het pijpwerk bovenaan naar het midden toe in een V-vorm af. Het geheel wordt afgesloten met een lijst met onder andere elementen uit een boogfries. De twee kassen worden met elkaar verbonden door een grote spitsboog, met in de zwikken gotische driepassen met toten en gotische wielen. Ter bekroning van het geheel in een doorlopende kanteellijst aangebracht.",
  "Part14_000Oudegagaast": "Karakteristiek Bakker & Timmenga-front dat teruggaat op het ontwerp dat in 1894 in Wouterswoude voor het eerst werd toegepast. Drie ronde torens van elk zeven pijpen, vlakke gedeelde tussenvelden, smal geproportioneerd, met elk zes pijpen.\nDe velden zijn gesepareerd door middel van een brede lijst, die aan de onderzijde gebogen wegloopt. De labiumlijnen van de onder- en bovenvelden verlopen parallel.\nDe ornamenten hebben wederom de bij dit fronttype bekende thema\u2019s: voluutbanden, blad- en bloemmotieven. De uitvoering heeft bij dit front een zekere terughoudendheid. Alle delen zijn wat vlakker en minder zwierig gestoken dan bij vergelijkbare fronten het geval is.\nDe vleugels zijn van hetzelfde type dat in 1910 in Moddergat is toegepast. Niet alleen is de inkleuring in Oudega minder sprekend, ook de verschillende delen lijken minder ge\u00efnspireerd van uitvoering. De vorm van de opzetstukken is ook hier traditioneel, opvallend laag gehouden, met een parmantig kuifje bij de zijtorens en de bekende lier op de middentoren.",
  "Part14_000Oudelande": "Een driedelig front, met de ronde toren in het midden en twee zijvelden waarvan de labiumlijnen naar binnen toe aflopen. Het lijstwerk aan de bovenzijde van de pijpvelden is een langgerekte C-voluut. Aan de buitenzijde van de pijpvelden zien we een neoklassieke pilastervorm, bekroond met Ionische voluten, met daartussen een eierlijst. Het front zelf wordt bekroond met een gecanneleerde sierpot op de middentoren en het silhouet van een samengestelde koepel boven de pilasterzuilen. De middentoren wordt ondersteund door een console met een hangende knop. Het lofwerk bestaat aan de bovenzijde en onderzijde uit bladerwerk, aan de onderzijde gecombineerd met voluutvormen. Van dezelfde vormentaal zijn de openwerkte vleugelstukken gemaakt.\n\nNiet gepubliceerde bron\nJan Jongepier, Rapport over het orgel in de Hervormde Kerk te Oudelande. Z.p., z.j.\n\nOrgelnummer 1192",
  "Part14_000Parrega": "Het frontconcept van dit orgel in gelijk aan dat van Montfoort uit 1904. Duidelijk is dat ook de maker van de gesneden ornamenten dezelfde is geweest. Het verschil met het front van Montfoort is dat de daar nog wat terughoudend toegepaste thema\u2019s hier veel uitbundiger en rijper tot uiting komen. Op de culs-de-lampe is het dunne netwerk tegen het gladde oppervlak gereduceerd tot enkele krachtige bloemstelen, terwijl de blad- en bloemmotieven zijn toegenomen. Het Jugendstileffect is daarmee ook veel duidelijker geworden.\nDat verschil in uitwerking zet zich vervolgens voort in de blinderingen en de vleugels. De opzet heeft weliswaar veel overeenkomst met die van Montfoort, maar de uitwerking is rijker. Ook vormt al het ornament veel meer een eenheid met de thema\u2019s van de culs-de-lampe omdat de daarin voorkomende blad- en bloemmotieven op veel plaatsen in de blinderingen en vleugels terugkomen. Door deze unieke en weinig voorkomende ornamentiek neemt dit front een bijzondere plaats in onder de vroeg 20e-eeuwse traditionele orgelfronten.\nDe kappen van de torens worden bekroond door witte figuren: een staande David met harp op de middentoren en knielende putti met muziekinstrumenten op de zijtorens, gespiegeld symmetrisch ten opzichte van elkaar. Deze putti zouden ouder kunnen zijn dan het bouwjaar van het orgel.",
  "Part14_000Peperga": "Een eenvoudig vijfdelig front, opgebouwd uit drie halfronde torens en vlakke ongedeelde tussenvelden met verhoogde frontstokken. Het geringe hoogteverschil tussen zijtorens en middentoren geeft het orgel iets gedrongens.\nIn de decoratie van dit orgelfront zijn diverse elementen aanwijsbaar, die karakteristiek zijn voor de orgelmaker Proper. Het blinderingssnijwerk ontbreekt vrijwel geheel en is beperkt gebleven tot de bovenblinderingen van de tussenvelden. Zij bestaan slechts uit een schot, dat aan de onderzijde is uitgezaagd met de contouren van een liggende, naar beneden geopende C-voluut, die de pijpuiteinden omspant. Proper had overigens de gewoonte om ook aan de onderzijde van de tussenvelden soortgelijke blinderingen aan te brengen, waarbij de C-voluut bovenwaarts geopend is, zodat de velden als geheel in grote onregelmatig geschulpte passe-partouts gevat lijken. De tussenvelden zijn aan de bovenzijde verder afgezet met een gebogen knorrenrand, die de torens optisch met elkaar verbindt. Ook deze decoratie behoort tot de huisstijl van Proper. Hetzelfde geldt voor de niet opengewerkte vleugelstukken, bestaande uit een opeenstapeling van C- en S-voluten, die ten opzichte van hun vlakke vullingen zijn verdikt. De vleugelstukken zijn verder verlevendigd met een ornament van drie tongvormige bladeren. De consoles onder de torens, die hier vrij laag zijn gehouden, zijn klokvormig en bleven bij de kleinere orgels van Proper zoals het onderhavige gewoonlijk ongedecoreerd, behoudens de tolvormige knop aan de onderzijde.",
  "Part14_000Putte": "Een nieuwe onderkas ondersteunt de neogotische bovenkas van Maarschalkerweerd. De bovenkas is vijfdelig, met brede velden in het midden en aan de zijkanten met daartussen smallere tussenvelden. De velden staan op \u00e9\u00e9n lijn en zijn aan de onderzijde niet gedecoreerd. Het pijpwerk is bij alle velden vergelijkbaar opgesteld, de labia hangen in een flauwe V-vorm. Het brede middenveld is bekroond met een wimberg, de spitsboogfriezen boven de tussenvelden fungeren als de schouders ervan. Ook de zijvelden staan onder een wimberg, met daarboven eveneens een spitsboogfries. De aflopende bovenlijst van de wimbergen van de zijvelden loopt aan de buitenzijden door in de vleugelstukken. Alle drie de wimbergen zijn voorzien van een gotische vierpas en aan de bovenzijde van versierd met hogels en een kruisbloem ter bekroning. Het front krijgt als geheel verticaal accent  door de tootbogen bovenin de pijpvelden en door de pinakels als vervolg op het verticale lijstwerk, en die op de vleugelstukken.",
  "Part14_000Raard": "Een karakteristiek Bakker & Timmenga-front in de traditie van het ontwerp dat in 1894 in Wouterswoude voor het eerst werd toegepast. Vlakke tussenvelden, gescheiden door een brede lijst met licht gebogen onderzijde, parallel labiumverloop bij de pijpen in de velden.\nDit vier-voets orgel werd gemaakt voor het voormalig kerkgebouw en oogt thans wat nietig op de hoge positie boven de in een boogvormige nis geplaatste kansel.\nDe blinderingen zijn bij dit orgel weelderig van uitwerking, waarbij banden in de vorm van C-voluten nadrukkelijk aanwezig zijn. Daarnaast zijn blad- en bloemmotieven toegepast, de bloemen alleen in de blinderingen van de torens. Bij de torenblinderingen zijn ook weer de lelieachtige strikjes met ronde knop als verticale elementen in het centrum geplaatst, over het lijstwerk heen stekend.\nDe opengewerkte opzetstukken bestaan ook uit voluutvormen en plantaardige motieven, bij het opzetstuk op de middentoren is als ultieme bekroning een lier aangebracht, geplaatst op een door gespiegelde C-voluten gedragen pi\u00ebdestal.\nDe vleugels zijn samengesteld uit S- en C-voluten, gevuld en omspeeld door blad- en bloemmotieven.\nDe op de achtergrond aan weerszijden van het orgel open opgestelde subbaspijpen geven het instrument in visueel opzicht nog wat meer proportie.",
  "Part14_000RodenRK": "Een tweedelige kas, die rijk is bewerkt. Het lijstwerk is veelvuldig ingekast en ook de zijkanten van de kas zijn gelaagd ontworpen. De onderkas is versierd met waaierpatronen, die aansluiten bij wat is te zien in de bovenkas. In het midden van de bovenkas zien we op een voetstuk op een zuil met een Corinthisch kapiteel en een Caeciliabeeld. Aan weerzijde daarvan twee pijpenvelden. De labiumlijnen van deze velden kennen een V-vorm en zijn gespiegeld in de ezelsrugboog aan de bovenzijde van de velden. Die bogen zijn aan de onderzijde versierd met een reeks toten, aan de bovenzijde met een boogfries. Ze lopen door het lijstwerk heen spits toe in een kruisbloem, te midden van de andere bloemen die ter bekroning op de orgelkas zijn geplaatst.\n\nNiet gepubliceerde bronnen\nAdema-documentatie Ton van Eck en Victor Timmer.\nArchief orgelmakerij Van der Putten.\nArchief Mense Ruiter Orgelmakers.\nOrgelarchief Victor Timmer.\n\nOrgelnummer 1274",
  "Part14_000Roermond": "Een orgel met twee orgelkassen, die weliswaar gelijkenis vertonen, maar ook belangrijke verschillen. De rechterkas is samengesteld uit een hoge onderkas met drie verdiepingen. Onder zien we een onder dicht deel en daarboven een opengewerkt deel met een boogfries. Daarboven een imposant opengewerkt deel met flamboyant traceerwerk; driemaal een boogfries dat een rozet ondersteunt. Dan pas begint het pijpwerk. Het bovendeel van de bovenkas is, net als de onderkas, verdeeld in drie velden. Het middelste veld is iets hoger dan de andere twee velden is ongedeeld, hoewel het optisch in het midden gedeeld wordt door een horizontale tussenlijst. De zijvelden zijn wel gedeeld. De pijpvelden lopen allen scherp diagonaal op. De schuin aflopende lijnen van het middelste pijpveld lopen door in de onderste delen van de zijvelden. De blinde delen boven de schuine lijsten zijn eveneens met rijk versierd. Aan de bovenzijde is de rechterkas versierd met een lijst van toten en heiligenbeelden die dienst doen als pinakels.\nDe linkerkas is aan de onderzijde dicht en versierd met briefpanelen. Daarboven drie pijpvelden waar als centraal een strakke driehoek loopt, als ware het een wimberg, een vorm die correspondeert met driehoekigheid binnen de rechterkas. De schouders van deze driehoek zijn een opengewerkt boogfries over drie etages. Bovenin zien we een open rozet. Ook bij deze linkerkas is een tootlijst toegepast aan de bovenzijde en staan heiligenbeelden op de plaats van pinakels. Twee extra heiligen versieren het midden van dit kasdeel.",
  "Part14_000Roodeschool": "Wederom een vrijwel identieke versie van de orgelkas te Ten Boer (Gereformeerde Kerk 1907). Ook hier is het blinderingssnijwerk, net als bij de versie te Niezijl (Gereformeerde Kerk Vrijgemaakt 1907) vrijwel gelijk. De vleugelstukken met de trofee\u00ebn van muziekinstrumenten zijn geheel hetzelfde als in Ten Boer. Verschillend zijn de torenbekroningen: op de middentoren een rank bladornament, waarin een lier is opgenomen; op de zijtorens vazen met hoekige oren, waarin een bloem is gestoken. Tegen de kap van de middentoren nu vrij brede gebogen opzetstukken, die gaasvormig zijn opengewerkt. Ornamenten onder de torens ontbreken.",
  "Part14_000Rotterdam-Overschie": "Ook het kerkmeubilair en het orgelfront zijn door Hooykaas ontworpen. De orgelkas is vijfledig: een gedeelde middentoren, vlakke gedeelde tussenvelden en hoektorens; de drie torens hebben een trapeziumvormig grondplan. Een eerste opvallend element zijn de opspringende basement- en scheidingslijsten van de tussenvelden. Een, sedert het door Jan Guidici ontworpen front van het in 1940 verloren gegane Laurensorgel (deel 1819-1940, 22-23), kenmerkend Rotterdams element, dat we naderhand onder meer tegenkomen in het werk van K\u00fcnckel en dat van Kam (& van der Meulen). Het in 1899 bij de kerkbrand verwoeste Kam-orgel (1862) had ook een opspringende scheidingslijst tussen het hoofdwerk en het bovenwerk. Bij het Van der Kley-orgel is deze scheidingslijst overigens slechts uiterlijke schijn; het bovenwerk staat in het orgel zelf achter het hoofdwerk opgesteld.\nHoofdinspiratiebron in de decoratieve uitwerking van zowel het liturgisch centrum als het orgelfront is de neogotiek. Deze manifesteert zich in het 'orgelensemble' vooral in de getande blinderingslijsten, in de bekroningen van de torens, en in de balustrade die uit een aaneenrijging van spitsbogen bestaat (een element dat we ook in het doophek aantreffen). De torenbekroningen bestaan uit driedelige getraceerde opzetstukken met zespassen en kleine pinakels.\nDe opmerkelijk vormgegeven vleugelstukken en versieringen boven in de torens zijn aan de vormentaal van de Art Nouveau ontleend; zij hebben pendanten in de consoles van de kanselluifel en het scharnierbeslag van de kerkeraadsbanken.\nDe culs-de-lampe onder de torens eindigen in sluitstenen met engelenkopjes, die door 18e-eeuwse voorbeelden lijken te zijn ge\u00efnspireerd.",
  "Part14_000Rotterdam-OverschieRK": "Een eenvoudig vijfdelig front, in rondboogstijl, ontworpen door A.A.J. Margry. Het middenveld wordt geflankeerd door twee brede, hoger geplaatste zijvelden die verticaal worden gedeeld door slanke zuiltjes. De bogen van de zijvelden worden verder ondersteund door halfzuilen. De boog die het middenveld aan de bovenzijde afsluit, wordt eveneens ondersteund door twee slanke zuilen, met fraaie kapitelen en ringen. Deze zuilen steunen halverwege het front op kleine consoles. Het middenveld is voorzien van een fronton met daarin een vergulde harp omgeven door bladwerk. Verder zijn links en rechts van het middenveld fraai gesneden voluten aangebracht. Opvallend is tenslotte het blinderinssnijwerk boven in het middenveld: een samenstel van bladwerk, voluten en twee kleine hoornen des overvloeds.",
  "Part14_000Scherpenisse": "Ook hier een regulier barok front. Deze keer geen spitse maar ronde zijtorens. Net als in Warffum (Gereformeerde Kerk, Vermeulen 1906) zijn de schuin oplopende tussenvelden hol gebogen. Omdat de tussenvelden smaller zijn en het geheel op een wat hogere onderbouw staat, maakt het front een slankere indruk dan dat in Warffum. Het blinderingssnijwerk is beperkt gebleven tot de bovenzijden van torens en velden en bestaat uit krullend bladwerk, waarin verschillende S- en C-ranken te herkennen zijn. Ook de vleugelstukken tonen een opeenstapeling van  divers rankwerk, dat naar boven toe smaller wordt. Onder de torens bladconsoles; erbovenop beelden van Koning David met de harp en twee bazuinblazende engelen.",
  "Part14_000Scheulder": "Een tweedelige gedeelde neogotische kas, opgesteld aan weerszijde van een spitse nis. De kasdelen zijn gespiegeld en op hun beurt tweedelig. Ze hebben elk een breed vlak veld aan de zijde van de nis, dat wordt bekroond met een wimberg, en een smaller vlak veld daarnaast. De labia lopen bij alle velden in een V-vorm. De pijpvelden worden alle aan de bovenzijde afgesloten met een spitsboog. Boven de smalle velden zien we een boogfries. In de wimberg is een gotische vierpas te zien, ingeklemd door driehoeken. Dit element wordt herhaald in de zwikken van de spitsboog van de smalle pijpvelden. Aan de bovenzijde is het orgel gedecoreerd met een reeks pinakels met hogels, toten en een kruisbloem op de twee wimbergen.",
  "Part14_000Schinveld": "Een neogotische kas met een blinde lange zijde en een korte zijde met pijpwerk. Het pijpveld aan de korte zijde wordt omlijst door lijsten met fraaie inkassingen. De linkerlijst, op de hoek, loopt door in een pinakel met hogels en een kruisbloem. Binnen dit lijstwerk staat een wimberg die steunt op twee smalle halfzuilen. De wimberg is versierd met een gotische driepas en net als de pinakel bekroond met hogels en een kruisbloem. Het pijpveld is aan de bovenzijde versierd met rijk samengesteld traceerwerk. Hierin zijn drie tootbogen, twee driepassen en een vierpas te herkennen. Het bovendeel van de lange zijde van de orgelkas is versierd met twee in elkaar doorlopende boogfriezen, van achteren bespannen met doek. Te herkennen zijn de vierpassen bovenaan en een reeks tootbogen; bovenaan en op de middenas van het boogfries gespiegeld. De bovenlijst van de kas is een kanteellijst en loopt door in de schouders van de wimberg aan de korte zijde. De onderkas is aan de lange zijde versierd met eenvoudige briefpanelen. Aan de korte zijde is de speeltafel aan weerszijde versierd met een ingekaste tootboog. De lessenaar tenslotte is versierd met een opengewerkt fries van tootbogen.\n\nNiet gepubliceerde bronnen\nArchief Parochie Schinveld.\nArchief Verschueren Orgelbouw.\nGerard Quaedvlieg,",
  "Part14_000Sibrandaburen": "Met dit front deden de bouwers van het orgel nog eens een beroep op hun oudste fronttype, dat ontleend was aan het werk van de orgelmakers Adema en dat in het eerste decennium van hun bestaan veelvuldig toepassing vond. Het voor deze toeschrijving bepalende kenmerk wordt gevormd door de uitvoering van de tussenvelden, met de ondervelden afgesloten door een rondboog, een V-vormig labiumverloop van de frontpijpen daarin, en niet-sprekende pijpen in quasi-heletoonsvolgorde in de bovenvelden. Ook de hol gewelfde uitvoering van deze tussenvelden is karakteristiek voor de oudste toepassingen van dit ontwerp.\nOmdat de Prestant vanaf C in het front is geplaatst en in de dispositie geen 16-voets register opgenomen is kon het front slanke proporties krijgen. Samen met het weelderig en virtuoos uitgevoerde snijwerk is zo een zeer aantrekkelijk geheel ontstaan.\nDe culs-de-lampe bestaan uit omgekruld acanthusblad. In de blinderingen spelen C- en S-voluten een grote rol, in combinatie met blad- en bloemmotieven. Ook de opzetstukken, waarin de S-voluten ontbreken, maken gebruik van deze thema\u2019s. Traditiegetrouw wordt het opzetstuk van de middentoren bekroond door een lier.\nDe zwierig en zeer luchtig uitgevoerde vleugels hebben een S- en een C-voluut als dragende hoofdvorm, omspeeld door blad- en bloemmotieven, en verlevendigd met een vogeltje.",
  "Part14_000Simonshaven": "Een vijfdelig front, dat vrijwel identiek is aan het Dekkerorgel te Brouwershaven. Het heeft een halfronde middentoren, spitse zijtorens en vlakke tussenvelden op verhoogde pijpstok. Het orgel is een eenheid met gehele balkon en is subtiel gedecoreerd. Aan de onderzijde van de pijptorens zijn consoles aangebracht, die fraai zijn bewerkt en worden ondersteund door een knop. De tussenvelden lopen schuin op tegen de middentoren, de bovenlijst is hier gecanneleerd en aan boven en onderzijde gedecoreerd met een C-voluut. De pijpuiteinden zijn alle geblindeerd met gevarieerd gezaagd boogwerk met aan de bovenzijde bij de pijptorens in het midden een hangende lelie. Bij de vleugelstukken zijn te zien een lang uitgerekte S-voluut, enkele krullen, fluiten en hoorns. De drie pijptorens zijn bekroond met smalle sierpotten met daartussen samengestelde vormen - uit knoppen en voluten - waarbij de vorm van het middelste opzetstuk sterk doet denken aan een harp.",
  "Part14_000SintAnnaparochie": "Het orgel kreeg in 1926 de voor dit type kerkgebouwen traditionele plaats: een hoog gelegen orgelbalkon boven de kansel.\nHet front behoort tot de reeks identieke Bakker & Timmenga-fronten, waarvoor het front van Wouterswoude (1894) de aanzet gaf. De drie ronde torens, steevast met elk zeven pijpen, worden afgewisseld door vlakke ongedeelde velden, hier voorzien van elk negen pijpen. De scheiding van de velden is een voor dit fronttype bepalend gegeven: een lijst van paneelwerk, aan de onderzijde gebogen naar weerszijden aflopend. De forse breedte, bereikt door de mensuren van de vanaf groot C in het front geplaatste Prestant 8' in combinatie met de (ook voor de totale proporties noodzakelijke) negen pijpen in de velden duiden op een fors bemeten eenklaviers orgel, voorzien van een complete Bourdon 16'.\nDe blinderingen, laag gehouden bij de pijpvoeten, maar uitbundiger bij de kappen, bestaan uit voluutmotieven en vegetatieve thema\u2019s. Kenmerkend is voorts het verticaal motiefje in het midden, (met een rond knopje in het midden), waarvan een deel ook hier weer over het lijstwerk heen springt.\nOok de opzetstukken scharen zich in de ontwerptraditie met hun spel van voluten, blad- en bloemmotieven, het palmetachtig verticaal ornament als bekroning bij de zijtorens en de lier als bekroning van het opzetstuk op de middentoren.\nSpectaculair zijn bij dit orgel de vleugelstukken. In een weelderige uitvoering en een beweeglijke stijl heeft de houtsnijder hier een compositie van S-ranken, blad- en bloemmotieven geschapen, dat onderaan uitloopt in de hoorn des overvloeds. Men zou als kritische noot hoogstens kunnen opmerken dat de \u2018overvloed\u2019 met z\u2019n rechthoekige vorm wat stijfjes oogt als begrenzing van dit opmerkelijk ornament.",
  "Part14_000SintLaurens": "De kern van de tegenwoordige orgelkas wordt gevormd door een eenvoudig vijfdelig front in neoclassicistische vormen. Er is sprake van een ronde middentoren, spitse zijtorens en gedeelde tussenvelden. Het blinderingssnijwerk in de torens bestaat aan de onder- en bovenzijde uit vrij vlakke S-voluten. De onderste tussenvelden worden aan de bovenzijde afgesloten door eenvoudige tootbogen. De bovenste tussenvelden eindigen aan de bovenzijde in een schuinoplopende lijst, waaronder een lopende hond-decoratie en waarboven een rand van C-voluten. Onder de torens gebogen consoles, die uitlopen in eikelvormige knoppen.  De torens worden gedekt door hoge kappen.\nHet front is aan weerszijden blokvormig uitgebreid en wordt aan de achterzijde geflankeerd door twee nieuwe rechthoekige zijvleugels, in het midden van de voorzijde voorzien van rechthoekige openingen met ruitvormig traliewerk. Het geheel is voorzien van geprofileerd en gekornist lijstwerk. Tegen de bovenzijde van de zijvleugels vier gekroonde wapenschilden afkomstig van een rouwbord.",
  "Part14_000Steenbergen": "De kas van dit orgel lijkt sterk op die in de St-Willibrordus te Rhoon. Ook hier de blokvorm en drie uiterst sober gedecoreerde spitsbogige pijpvelden, waarvan de middelste wordt bekroond door een bescheiden wimberg met enige hogels. Blinderingen ontbreken geheel. Evenals in Oss (deel 1886-1894, 225), wordt de orgelkas door een schildddak afgedekt. Dit heeft in Rhoon geen equivalent.",
  "Part14_000Suameer": "Een front in neorenaissancestijl, in vrije navolging van het door Tjeerd Kuipers ontworpen front van het orgel in de Gereformeerde Kerk te Heeg. (1890). De hier toegepaste variant is vrijwel gelijk aan het front van het orgel in de Doopsgezinde Kerk te Balk van 1908. Ook de aantallen frontpijpen zijn gelijk.\nEnkele kleine verschillen trekken de aandacht. Zo is de geschubde afsluiting aan de bovenzijde van het middenveld, die in Balk te zien is, afwezig is Suameer. In Balk is het veld van het tympaan vlak, onbewerkt. In Suameer is hier daarentegen gesneden ornamentiek aangebracht, met middenin een cartouche met het jaartal 1907.\nHet grootste verschil wordt echter bewerkstelligd door de kleurstelling. In Balk is de eikenimitatie verlevendigd door talloze goudaccenten, waardoor de detaillering levendig en feestelijk is. In Suameer is de witte kleur slechts hier een daar met wat goudaccenten aangevuld, maar komt het geheel toch vlakker over.",
  "Part14_000Tegelen": "Een groot neogotisch front, dat oorspronkelijk was gedacht rond een venster. In 1955 is het midden dichtgemaakt en het nieuw geplaatste pijpwerk afgesloten met een raster. Het bestaat uit twee lage brede pijpvelden die naar voren springen ten opzichte van de onderkas. Daaronder zijn spreekbanden geschilderd. De twee lage pijpvelden zijn met elkaar verbonden door een spitsboog met op de scherpe punt een Mariabeeld. Alle drie de velden worden afgesloten door een kielboogvormige wimberg met hogels, die als kruisbloem uitmondt in een spitse punt. De schouders van de wimbergen zijn bij de zijvelden gevuld met een boogfries, bij het middenveld met een vierpas. Daarboven een tootlijst en op de hoeken pinakels.",
  "Part14_000TenBoer": "Vijfdelig front, dat de geest ademt van de Noordwestduitse orgelbouw van de 17e eeuw. Men ziet spitse zijtorens, een middentoren met zevenzijdig gefacetteerde voet en kap, rechte lijsten tussen de gedeelde tussenvelden en rechte bovenlijsten, die in \u00e9\u00e9n lijn liggen met de kappen van de zijtorens. De tussenvelden en de algehele proporties zijn echter langgerekter dan bij de 17e-eeuwse voorbeelden, hoewel de middentoren daarentegen amper boven zijvelden en -torens uitsteekt. Ook ontbreekt het V-vormige labiumverloop in de tussenvelden: het verloop is naar buiten toe oplopend. Het snijwerk aan onder- en bovenzijde van torens en tussenvelden bestaat uit gebogen en S-vormige bladranken. Tegen de kap van de middentoren zijn opstaande bladvoluten geplaatst. De vleugelstukken worden gevormd door een gebogen bladrank met bloementrossen, waartussen halverwege een trofee van een tamelijk hoekige harp, een trompet en een bazuin. Op de middentoren een lier, op de zijtorens opstaande cartouches van bladwerk. Onder de torens vlakke bladornamenten met afhangende eikelvormige knoppen.",
  "Part14_000TerApel": "Dit front is zonder twijfel tot stand gekomen vanuit hetzelfde ontwerp als dat van het orgel in Kloosterburen (1898, deel 1894-1901, 212-213). Een vijfledig front, met een geronde middentoren, spitse zijtorens en gedeelde, vlakke tussenvelden; zijtorens en middenvelden worden aan de bovenzijde afgesloten door een doorlopende lijst. Het ontwerp is duidelijk ge\u00efnspireerd door het werk van Arp Schnitger en diens navolger Matthias Amoor.\nOorspronkelijk was dit orgel opgesteld op het oksaal, achter de schitterende 16e-eeuwse balustrade. Het instrument was daarom gebouwd op een manshoge onderbouw die ook de klaviatuur en de windpomp, ter weerszijden van de eigenlijke orgelkas, omhulde. De oorspronkelijke kleurstelling was een donkere houtimitatie voor de kas en de onderbouw, en een met verguldingen aangezet donkergroene basiskleur voor het snijwerk en de ornamenten.\nDe vleugelstukken en het blinderingssnijwerk tonen variaties op het thema-Kloosterburen; de bekroningen ter weerszijden van de middentoren zijn vergelijkenderwijs meer opengewerkt. Op de torens zijn gecanneleerde basementen geplaatst; daarop prijken op de middentoren een karakteristieke Van Oeckelen-lier en op de zijtorens uit plantenmotieven samengestelde opzetstukken.\nIn 1932 werden de kansel en het orgel naar de westzijde van de voormalige lekenkerk geplaatst; het orgel kreeg een plaats vooraan op een nieuw houten balkon. De orgelonderbouw werd zoveel als mogelijk ingekort (de magazijnbalg lag en ligt onder in de orgelkas) en de panelen werden betimmerd met plaatwerk. Voorts werd de doorlopende basementlijst onder de frontpijpen vernieuwd en werden onder de fronttorens culs-de-lampe aangebracht: nieuwe onder de zijtorens - naar op dat moment gebruikelijk Valckx & van Kouteren-model -, die onder de middentoren - met acanthusbladmotieven - is mogelijk van elders afkomstig. Tevens werd de orgelkas geschilderd in een grijsgroene basiskleur, het snijwerk kreeg een zilvertint.\nIn 1984 werd de orgelkas donkerrood geschilderd, de ornamentiek werd van goudverf voorzien.\nBij de orgelrestauratie van 1995 werd de oorspronkelijke kleurstelling van de orgelkas, van de ornamentiek en van de onderbouw, waarin de panelen weer tevoorschijn werden gehaald, gereconstrueerd.",
  "Part14_000TilburgGoirke": "Een grootse kas, ontworpen door de Tilburgse architect F.C. de Beer en vervaardigd door P. Janssen uit Mill. Het front bestaat uit twee vijfdelige kassen die worden verbonden door een samengesteld sierdeel dat tevens het kerkvenster omlijst. De twee vijfdelige kassen hebben een centraal pijpveld dat domineert. Het staat iets naar voren, is bekroond met een wimberg met schouders en wordt ondersteund door een baldakijn met de vorm van een driepasboog. Binnen deze centrale velden zien we aan de bovenzijde ter afsluiting een tootboog. Een kruisbloem bekroont de centrale delen. De andere velden, aan weerszijde hiervan, zijn aan de bovenzijde versierd met traceerwerk. Dit wordt afgesloten door een lijst met vierpassen. Weer daarboven is eveneens traceerwerk ter versiering aangebracht, samengesteld uit onder andere vierpassen en boogfriezen. Dit loopt naar het midden toe op in hoogte. Een reeks pinakels accentueert de spitse verticaliteit, net de lange smalle pijpen dat doen. Alle pijpvelden staan op verhoogde pijpstok, de tweede centrale velden iets hoger dan de rest. De brede samengestelde opbouw tussen de twee kasdelen is de bekroning van het ontwerp. Het is een reusachtige wimberg met tootboog, hogels en een kruisbloem. Op de schouders van de wimberg zien we een boogfries, met daarboven een lijst met toten. En dan begint het nog eens, in het klein. Weer een wimberg, met aan weerszijde een boogfries met een schuin oplopende bovenlijst met hogels. Dit geheel wordt bekroond door vele pinakels, met als sluitstuk de reusachtige pinakel op de bovenste wimberg met, natuurlijk, een kruisbloem in de top. De onderkas tenslotte is ingelegd met een boogfries, dat het breedste is opgezet in het midden. Een motief dat hier terugkeert is de driepasboog.",
  "Part14_000TilburgMaranatha": "Een driedelige eiken orgelkas, vervaardigd door P. Janssen uit Mill. De overgang van onderkas naar bovenkas wordt gemarkeerd door dat het lijstwerk iets naar voren komt en is daar ingekast. Daarboven accenturen smalle halfzuilen het lijstwerk. Boven de afsluitende kapiteeltjes wederom inkassingen, waarna de lijsten worden afgesloten met een schildak met daarop een kruisbloem. De labia van de drie velden hangen in een V-vorm. Het middenveld wordt afgesloten door een kanteellijst, de twee zijvelden hebben een tussenlijst waar het pijpwerk doorheen loopt en worden afgesloten door een fronton. Blindering ontbreekt daar.",
  "Part14_000Tirns": "Kenmerkend Bakker & Timmenga-front met gedeelde tussenvelden waarvan de labia parallel oplopen, en zeven eng gemensureerde pijpen in de drie torens. Scheiding tussen de velden door middel van een brede lijst met boogsegment aan de onderzijde.\nCuls-de-lampe met acanthusbladmotief, blinderingen samengesteld uit C-voluten en bladmotieven, met in het midden een leliemotiefje met ovaal knopje, over het lijstwerk heen stekend. Opzetstukken met voluten, bladmotieven en bloemen, op de middentoren bekroond door een lier. Vleugels opgebouwd uit een zich verbredende bladslinger, uitlopend in een voluutkrul, met in het hart een afhangende tak met bloemen.",
  "Part14_000Twijzel": "Brede acht-voets versie van het frontontwerp dat Bakker & Timmenga in Wouterswoude (1894) voor het eerst toepasten. Drie ronde torens van elk zeven pijpen, vlakke gedeelde tussenvelden met elk negen pijpen. De velden zijn gescheiden door een brede lijst met licht gebogen onderzijde.\nOrnamenten volgens het gebruikelijke beeld: culs-de-lampe met omgekruld acanthusblad, blinderingen in de torens met voluutvormen en plantaardige motieven, blinderingen in de velden met uitsluitend eenvoudige bladslingers, opzetstukken met de thematiek van de torenblinderingen, bij de middentoren bekroond door een lier.\nDe vleugels bestaan uit een stramien van S- en C-voluten, ingevuld met plantaardige motieven en in de grote cirkel een wijnrank met druiventros en vogeltje.",
  "Part14_000Uden": "Twee identieke gespiegelde kassen links en rechts van de kerkvensters, met het pijpwerk aan de korte zijde. Dominant zijn de overhoekse pijptorens, opgezet als uitsnede uit een octogonaal, die worden ondersteund door een flinke console met voluten. Het geheel rust op een zuil met een diagonaal geplaatst hoekig basement. De torens zijn bekroond met een baldakijn met tootbogen, frontons, een boogfries, gotische vierpassen en pinakels. Helemaal bovenop zien we een pinakel met hogels en een kruisbloem. Aan de korte zijden is pijpwerk verdeeld over drie velden. Telkens twee velden zijn ongedeeld en staan op een met rankwerk versierde pijpstok. Daartussen een gedeeld veld. Alle velden zijn aan de bovenzijde afgesloten met een rondboog, die wordt ondersteund door zuiltjes. Het geheel is aangekleed met tandlijsten en een tootlijst bovenop. In het midden zijn de korte zijden bekroond met pinakels, en een koepeltoren met kruisbloem(?). De lange zijden van de kassen zijn pijploos, maar wel voorzien van geluidsgaten. De onderkas aan de korte zijde is ingelegd met paneelwerk met in het midden gotische vierpassen. Een verrassend detail is het hoge schuine dak tegen de achterste kerkmuur, dat het pijpwerk binnen de kas houdt.",
  "Part14_000UithuizenRK": "Een orgel met een eenvoudig kasontwerp dat bestaat uit twee elkaar spiegelende delen. De kassen, geplaatst aan beide zijden van een nis met daarin een groot spits venster, harmoni\u00ebren fraai met de architectuur. Aan de kerkzijde zien we aan de buitenzijde van beide kassen een pijpveld op een verhoogde pijpstok, aan de bovenzijde gedecoreerd met een tootboog en zwikken. Op de hoeken van de beide kasdelen zien we velden waarvan de pijpvoeten schuin oplopen vanuit het midden, evenwijdig met de labiumlijn. Ook deze hoekvelden zijn gedecoreerd met een tootboog, waarvan de helft te zien is aan de kerkzijde en de andere helft onzichtbaar in de lengterichting van de kerk. Om het hoogteverschil tussen hoekvelden en zijvelden te overbruggen is lijstwerk in de vorm van een rij bogen aangebracht, in harmonie met het lijstwerk van de onderkassen. Het orgel heeft niet zijn oorspronkelijke kleur, en is wellicht opnieuw geschilderd ten tijde van de ingrijpende kerkrestauratie in de jaren 1950.",
  "Part14_000Ureterp": "Vlak front van vier geledingen: twee velden met grotere pijpen aan de buitenzijden, en twee verhoogd geplaatste velden in het midden. Alle velden worden door een rondboog afgesloten, de beide kleine rondbogen van de tussenvelden zijn onder een grotere boog samengebracht. Rechte horizontale lijsten vormen de bovenlijn van het vierkant waarin dit front is opgenomen.\nHet front is in vele opzichten gelijk aan dat van het Bakker & Timmenga-orgel te Damwoude-Murmerwoude (1895, deel 1894-1901, 36-37). Omdat het in deze vorm ook in Duitsland voorkomt, bestaat de mogelijkheid dat het door de orgelmakers Bakker & Timmenga uit een catalogus besteld is.",
  "Part14_000Utrecht": "Een grootse neogotische kas naar ontwerp van F.W. Mengelberg, die is samengesteld uit twee diepe kassen links en rechts en een lager middendeel dat verder naar achteren ligt. Door deze verhoudingen harmonieert het instrument fraai met het gebouw, en krijgt het gotische venster achter het orgel de ruimte. De diepe kasdelen links en rechts worden gedomineerd door de overhoekse torens in een vorm die het best te omschrijven is als de helft van een octogonaal. De twee torens rusten op een console en zuil. Het pijpwerk staat op een verhoogde pijpstok versierd met een band van gotische vierpassen, een element dat in de koplijst, maar ook bij de meeste andere voet- en koplijsten, wordt herhaald. Dit wordt afgesloten met een kanteellijst, die eveneens over de gehele kas is doorgetrokken. Ter blindering van de pijpuiteinden zijn de twee torens bovenaan versierd met een tootboog. Links en rechts aan de buitenzijden van de twee pijptorens zijn twee pijpvelden te zien die worden gekenmerkt door een neerwaartse beweging. De labia \u2013 die bij alle andere velden in rechte lijn staan \u2013 lopen af, maar ook de verhoogde pijpstok met tekstbanden beweegt zich schuin aflopend naar het midden. Deze zijvelden worden afgesloten met een halve tootboog. Het middendeel van de kas ligt zoals gezegd verder naar achteren en loopt trapsgewijs naar het midden toe af. In dat midden staat onder een baldakijn een beeld van paus Gregorius, de beschermheilige van het kathedrale koor. De baldakijn is versierd met tootbogen, een boogfries, de reeds besproken koplijst en een kruisbloem. Direct naast Gregorius zien we twee smalle velden, afgesloten met half ronde tootbogen met in de zwikken driepassen. Naast deze velden staan weer twee bredere en hogere pijpvelden, afgesloten met een meer spitse tootboog. Een daarnaast tenslotte aan weerszijde twee blinde pijpvelden, versierd met opengewerkt traceerwerk en van achter bespannen met doek. Het traceerwerk laat een reeks boogfriezen zien, verdeeld over drie verdiepingen en aan de bovenzijde afgesloten met een verzameling driepassen. Ook hier is onderaan ruimte gemaakt voor beschilderde tekstbanden, net als bij de buitenste pijpvelden. De tekst vat in het Latijn samen hoe het hier allemaal gekomen is: het orgel is een geschenk van de Utrechtse rooms-katholieke burgerij ter gelegenheid van het vijftigjarig jubileum van de in 1853 herstelde bisschoppelijke hi\u00ebrarchie in Nederland.",
  "Part14_000Valthermond": "Kleinste versie van het Bakker & Timmenga frontontwerp dat tussen 1894 en 1919 frequent is toegepast bij eenklaviers orgels. Vijfledig front met drie ronde torens en vlak uitgevoerde gedeelde tussenvelden. De scheiding tussen de velden is uitgevoerd door middel van een brede lijst welke aan de onderzijde een gebogen vorm bezit. Onderkas met paneelwerk, aansluitend bij de frontindeling.\nDe culs-de-lampe bestaan uit omgekrulde bladmotieven. Blinderingen bij de pijpvoeten zijn achterwege gebleven. De bovenblinderingen in de torens zijn daarentegen verre van sober: voltuutvormen en plantaardige motieven vormen levendige composities. In de opzetstukken zet deze lijn zich voort. Bij de middentoren wordt het opzetstuk bekroond door een lier. De blinderingen bij de velden zijn summier van aard, en bestaan enkele bladmotiefjes. De vleugels worden gedomineerd door een grote C-voluut waarvan de opening naar het orgel gekeerd is en waarbinnen plantaardig ornament is aangebracht.\n\nNiet gepubliceerde bronnen\nArchief Orgelmakerij Bakker & Timmenga, Leeuwarden, HCL.\nArchief PKN-gemeente Valthermond.\n\nOrgelnummer 819",
  "Part14_000VelpNPB": "Een eenvoudig wit geschilderd vierdelig front, een blokmodel in rondboogstijl. Twee brede pijpvelden links en rechts met labia in een V-vorm. Daartussen twee kleinere velden op een verhoogde pijpstok, ingelegd met drie vergulde panelen en een rechte labiumlijn. De vier bogen die de velden aan de bovenzijde afsluiten worden ondersteund door slanke halfzuilen, waarvan de kapitelen en ringen zijn geaccentueerd met bladgoud. Een samengestelde lijst sluit het front aan de bovenzijde af, met als onderlijst een tandlijst van kleine bogen.",
  "Part14_000Waaksens": "Vijfledig front met ronde middentoren van zeven pijpen, spitse zijtorens met vijf pijpen en vlakke ongedeelde tussenvelden met zeven pijpen, waarvan de labia op \u00e9\u00e9n lijn staan.\nNa de monumentaliteit van het frontenduo Vlissingen/Middenbeemster, de breed uitgemeten neogotiek van Eelde en de inventieve variatie hierop in Benningbroek valt dit front op door rust en eenvoud. De gekozen stijl, in hoofdzaak elementen uit de neorenaissance, draagt hieraan zeker bij.\nVeel details zijn bij eerdere fronten van de vierde generatie Van Dam ook al toegepast. Het front kan op deze manier ook wel gezien worden als een nieuwe ordening van reeds bestaande vormen. Alle frontgeledingen komen immers, in een andere context ook al voor bij de fronten van Vlissingen/Middenbeemster.\nVoor de ornamenten geldt in feite hetzelfde. De paneelvullingen boven de boogvelden en de ornamentiek op de horizontale bovenlijst van deze velden verschijnt in de laatste jaren van de 19e eeuw al in de Van Dam-fronten, evenals de knopjesornamentiek die in Waaksens royaal is toegepast. De hangende rondboogjes die als bovenblinderingen in de torens te zien zijn, komen in Middenbeemster ook voor, evenals de tootlijsten bij de pijpvoeten. In Middenbeemster zijn deze in de torens echter meer neogotisch gedetailleerd, wat bij dat front in de pinakelbekroningen een stijlparallel kreeg. Dat element is in Waaksens helemaal verdwenen, waardoor het front zuiverder van stijl is, minder, of wellicht geheel niet eclectisch. Het kruisbloemachtig ornament dat op de zijvleugels prijkt zou misschien nog als uitzondering op deze stelling kunnen worden gezien.\nVan grote aandacht voor detail getuigen ook de kussenpaneeltjes die onder de verhoogd geplaatste tussenvelden zijn aangebracht, en die onder de zijvleugels voortgezet worden.\nDe bij dit front geheel gesloten gehouden vleugelpartijen hebben de vorm van de opengewerkte neogotische vleugels gekregen (zoals in Eelde, 1907), terwijl ruitwerk gekozen is om het oppervlak te verlevendigen.\nDe ondersteuning van de drie torens is kenmerkend voor de Van Dam-fronten in deze stijl, en werd op deze wijze al toegepast bij de fronten van Vlissingen/Middenbeemster. De torens worden bekroond door een harpspelende David op de middentoren en vrijwel identieke bazuinblazende engelfiguren op de zijtorens. Deze beelden zouden ouder kunnen zijn dan het bouwjaar van het orgel.",
  "Part14_000Waarder": "Een versie van het vijfdelige \u2018catalogusfront\u2019 met gedeelde tussenvelden, nagenoeg identiek aan dat in de Gereformeerde Oosterkerk te Zwolle (Proper 1898; deel 1894-1901, 229-230). Verschillend zijn de gesloten vleugelstukken, die hier naar beneden toe sterk verbreden en die zijn uitgevoerd met grillige contouren, waarin enkele omkrullende voluten te herkennen zijn. Ook de torenbekroningen zijn nu niet de standaard-koepels en -obelisken, maar beelden van koning David met de harp en twee bazuinblazende engelen.",
  "Part14_000Warffum": "Wederom een traditioneel vijfdelig barok front met ronde middentoren, spitse zijtorens en schuin oplopende gedeelde tussenvelden, die deze keer enigszins hol gebogen zijn. De tussenvelden zijn breed en eindigen vrij hoog, zodat het geheel een wat massieve indruk maakt. Het blinderingssnijwerk aan onder- en bovenzijde van torens en tussenvelden bestaan uit omkrullend gebladerte en bladvoluten. De vleugelstukken zijn opgebouwd uit twee grote S-voluten boven elkaar, waarbij het uiteinde van de bovenste voluut de vorm van een lus heeft. Onder de torens geprofileerde consoles. Als bekroningen Koning David met de harp en twee bazuinblazende engelen.",
  "Part14_000Warfhuizen": "Een eenvoudig vijfdelig front, dat een tussenvorm is van de fronten van Hornhuizen (voormalige Hervormde Kerk 1900) en Noordhorn (Doopsgezinde Kerk 1900). Men ziet hier ronde zijtorens en ongedeelde tussenvelden. Het blinderingssnijwerk is verdwenen. Onder de tussenvelden verhoogde frontstokken, die naar buiten toe schuin oplopen. De vleugelstukken worden gedomineerd door een grote, zich vertakkende S-rank. Op de zijtorens twee vazen, die door sterren worden bekroond; op de middentoren een lier met twee afhangende guirlandes. Zoals gebruikelijk in het oeuvre van Doornbos zijn er geen consoles onder de torens aangebracht.",
  "Part14_000Wassenaar": "Een ontwerp waarbij kas, speeltafel en orgelbank uit hetzelfde hout zijn gesneden: notenhout. Het geheel is gedecoreerd in de stijl van de R\u00e9gence. De meeste hoeken zijn bij deze stijl afgerond, en versieringen bestaan voor een groot deel uit voluten die worden gecombineerd met bladmotieven. Er is sprake van een vijfdelige kas, waarbij de buitenste pijpvelden en het middelste pijpveld erg smal zijn, met daartussen brede velden. De smalle velden zijn aan de bovenzijde gedecoreerd met twee aan elkaar gespiegelde C-voluten, daaromheen rijkelijk versierd met blad- en plantmotieven. Een vergelijkbare vorm is te zien bij het middelste pijpveld, maar daar zijn de voluten vervangen door bladeren. De tussenvelden zijn onderzijde gedecoreerd met twee S-voluten, aan de bovenzijde met een dubbele C-voluut. Daar weer boven bladmotieven en wederom een S-voluut. Mooi is bij dit ontwerp hoe de speeltafel deel uitmaakt van het geheel: de drie pijpvelden in het midden zijn bewust hoog gehouden en de buitenste velden laag. De onderkas is fraai ingelegd, datzelfde geldt voor de speeltafel en de zijkant van de kas.",
  "Part14_000WassenaarRK": "Thans een negendelig neogotisch front met drie hoekige torens. In 1958 is de kas versmald door de smalle gedeelde velden aan de binnenzijde van de zijtorens en de aangrenzende vlakke velden te laten vervallen. Daarbij zijn ook de buitenste delen van het front lager geplaatst om de aansluiting met het oude middendeel te vergemakkelijken.\nHet middengedeelte van het front staat op verhoogde pijpstok en bestaat uit drie delen: een toren met aan weerszijde een pijpveld. Onder de twee vlakke velden van dit midden is de verhoging gedecoreerd met een gotische vierpas. De middentoren wordt ondersteund door een console met daarnaast twee zwikken. De driehoekige middentoren is verdeeld in drie velden, met elk een eigen tootboog en wimberg. Dit motief is herhaald bij zijtorens, zij het dat die torens ieder twee wimbergen hebben. Ook dit pijpwerk staat op verhoogde pijpstok, dat schuin oploopt vanuit het midden. De pijpvelden die bij de middenpartij horen zijn aan de bovenzijde versierd met een tootboog met driepas tracering. Eenzelfde soort boog is te zien bij de gedeelde velden links- en rechtsbuiten. De brede pijpvelden aan de binnenzijde van de buitenste torens zijn aan de bovenzijde geblindeerd met een boog met visblaastracering. Aan de bovenzijde is de kas uitbundig bekroond met stukjes kanteellijst, hogels en pinakels met kruisbloem. Op de drie pijptorens zijn huisjes bestaande uit wimbergen, deze worden bij de zijtorens ondersteund door een spitsboogfries.",
  "Part14_000Weesp": "Een ontwerp met meerdere stijlinvloeden waarmee men heeft willen aansluiten bij het interieur van de kerk, dat is uitgevoerd in onder andere Jugendstil. Zo is de onderkas van eenzelfde ontwerp als de preekstoel onder het orgel. Het pijpwerk staat open opgesteld en is aan de bovenzijde decoratief ingesneden. Het staat opgesteld in twee grote torens links en rechts, een vrij brede lage toren in het midden, en daartussen twee smalle vlakke velden. Aan de onderzijde worden de drie pijptorens ondersteund door rijk bewerkte consoles, met een reeks geschilderde tandlijsten, waarbij de console in het midden erg breed is uitgevallen. Het pijpwerk wordt bijeengehouden door lijstwerk dat de indruk wekt metaal te zijn, vastgezet met metalen punten, een referentie aan Jugendstil. Kijkt men goed dan ziet men dat bij het lijstwerk toch op een vrij traditionele manier geledingen zijn aangebracht: er is een soort bordeauxrode hoofdstructuur die wordt omspeelt met verguld sierwerk van voluten en ranken.",
  "Part14_000West-Graftdijk": "Een brede acht-voets variant van het Bakker & Timmenga-ontwerp dat vanaf 1894 (Wouterswoude) frequent door hen werd toegepast. Zeven pijpen in de drie ronde torens, negen pijpen in de vlakke gedeelde tussenvelden. Parallel labiumverloop in de tussenvelden, horizontale veldscheiding door middel van een lijst met paneeltje, waarvan de onderzijde zijwaarts licht gebogen afloopt.\nOrnamentiek volgens de vaste patronen binnen dit ontwerp: culs-de-lampe met omkrullend bladmotief; torenblinderingen samengesteld uit plantaardige motieven (blad en bloem) en voluutvormen, dat vooral in de torenblinderingen een levendige indruk maakt. Snijwerk bij de pijpvoeten ontbreekt hier geheel. De opzetstukken bezitten dezelfde thema\u2019s, waaraan ditmaal duidelijke voluutvormen zijn toegevoegd. Bij de zijtorens zijn ze laag gehouden waardoor het contrast met het horizontaal bekronend motief des te meer spreekt. Bij de middentoren is een lier aan het opzetstuk toegevoegd.\nIn de velden zijn de blinderingen karig zoals altijd bij deze fronten. Ze bestaan uit een enkele simpele bladrank per veld.\nDe vleugels bestaan uit een stramien van S- en C-voluten, aangevuld met bladmotieven, alsmede in de grootste krul een wijnrank met druiventros en vogeltje. Het valt op dat het begin van de vleugelstukken bovenaan erg hoog gesitueerd is, ter hoogte van de kappen, wellicht samenhangend met de wat moeizame relatie met de balustrade van de orgelgalerij op deze huidige, voor het orgel tweede locatie.",
  "Part14_000Westbroek": "Niet gepubliceerde bron\nRapport OAC GOV 1986 (Jean Telder/Jan Gierveld)",
  "Part14_000Westerbroek": "Men kan zich dit front voorstellen als een kruisbestuiving van de in Kloosterburen (1898; deel 1894-1901, 212-214) en Oldehove (1903) gerealiseerde ontwerpen. Een 'neo-Schnitgeriaans' ontwerp gemengd met een klassieke Van Oeckelen-frontopbouw. Met het Kloosterburense ontwerp (dat in 1905 met enige variaties in Ter Apel is herhaald) heeft het Westerbroekse front de spitse zijtorens en de rechthoekige onderste tussenvelden (in Westerbroek met negen pijpen) gemeen. De middentoren in Westerbroek is trapeziumvormig, een kenmerk dat we in Groningen bijvoorbeeld aantreffen in de orgels te Zeerijp (Theodorus Faber, 1651) en Uithuizen (Arp Schnitger, 1701) (deel 1479-1725, 146-149 en 288-289). Het betreft in Zeerijp een middentoren die lager is dan de zijtorens en in Uithuizen hoektorens; in beide orgels hebben deze torens een even aantal pijpen. In Westerbroek is de middentoren - die hoger is dan de zijtorens - trapeziumvormig, en ze bevat vijf pijpen. Met het orgel te Oldehove heeft dat te Westerbroek het aantal frontpijpen in de middentoren, de paneelindeling van de onderbouw en de schuin oplopende afsluiting van de bovenste tussenvelden gemeen. Bij alledrie de orgels van Van Oeckelen wordt de middentoren bekroond door een lier; de uit vegetatieve elementen bestaande opzetstukken op de zijtorens vormen in Westerbroek een geheel 'eigen' element. Het snijwerk en de vleugelstukken te Westerbroek - als gebruikelijk bij Van Oeckelen uit plantaardige motieven samengesteld - vertonen frappante overeenkomsten met dezelfde elementen in Kloosterburen, met uitzondering van het snijwerk boven aan de bovenste tussenvelden, dat sterk op dat te Oldehove gelijkt. Dat is ook niet onlogisch gezien de parallellen in de vormgeving van die bovenste tussenvelden. Zo toont ook dit orgelfront de creativiteit waarmee de Van Oeckelens omgingen met voorbeelden uit het verleden \u00e9n uit het eigen oeuvre.",
  "Part14_000WijkaanZee": "Een vijfdelig front in neoclassicistische stijl, met tussenvelden die iets terugwijken. Het ontwerp op een kastype uit 1894, het orgel te Ursem Hervormde Kerk (deel 1886-1894, 373-374). Dat front, en daarmee ook dit, gaat terug op een van de Musterprospekte van de Duitse firma Laukhuff. Het ontwerp wordt gedomineerd door de rondbogen aan de bovenzijde van de ongedeelde hoofdvelden, die worden bekroond met een fronton. De buitenste twee frontons zijn gedecoreerd met krullen en een knop, het fronton in het midden is gebroken, met als opvulling van de tussenruimte een harp. De tussenvelden zijn aan de bovenzijde geblindeerd door blinderingen die bestaan uit eenvoudig krulwerk. De onderkas wijkt terug, is ingelegd met panelen en in het midden versierd met ruitvorm. Aan de zijkant van de kas zijn nog enkele kleine voluten te zien. De labiumlijnen verlopen in een V-vorm in de hoofdvelden, in de tussenvelden is een gedeelde V te zien, naar met midden toe aflopend. Het lijstwerk van deze orgelkas is voorzien van cannelures.",
  "Part14_000Wilhelminaoord": "Traditioneel front met ronde middentoren, spitse zijtorens en ongedeelde vlakke tussenvelden waarin de labiumlijn parallel loopt aan de onderste begrenzing van de blindering. In de horizontale lijst boven de tussenvelden is het opschrift 17 juli 1904 aangebracht.\nDe blinderingen en de opzetstukken op de zijtorens zijn als zaagwerk uitgevoerd. De in verhouding grote vleugelstukken zijn daarentegen gestoken. Ze bestaan uit een langgerekte C-voluut aan de bovenzijde, waaronder een eveneens langgerekte S-voluut is bevestigd, uitmondend in een grote ovaal met bloem, het geheel omrankt met bladmotieven en een enkele kleinere bloem. Op de middentoren een mooi gesneden Davidbeeldje dat ouder lijkt dan de bouwtijd van het orgel.",
  "Part14_000Winterswijk": "We zien een negendelig neogotisch front met daarin twee dominante achthoekige torens, ondersteund door pilaren en bekroond met een sierlijst. Aan de torens is te zien hoe dit ontwerp gedacht is: vanuit tweeledigheid, met twee los van elkaar staande kassen. In dit geval is de tussenruimte echter gevuld. In het geheel is een V-vorm te zien, in het afwaartse verloop van de pijpvoeten en labia van de tussenvelden, naar het midden toe. De spitse middentoren staat iets hoger en is bekroond met een pinakel, voorzien van hogels en een kruisbloem. Een deel van de pijpvelden is aan de bovenzijde geblindeerd met een ezelsrugboog, met toten, en bekroond met een tandlijst. In de voetlijst wordt het element van de gotische vierpas veelvuldig herhaald. De twee velden aan weerszijden van de middentoren zijn aan de bovenzijde geaccentueerd met halve een niet geheel doorgetrokken accoladeboog. In de blinderingen aan de bovenzijde van de pijpvelden zijn herhaaldelijk delen van een boogfries te herkennen, een element dat op diverse plaatsen aan de onderzijde van de kas wordt herhaald.\n\nNiet gepubliceerde bron\nArchief Flentrop Orgelbouw.\n\nOrgelnummer 1687",
  "Part14_000Wolphaartsdijk": "Net als in Monster kozen de orgelmakers hier voor het frontontwerp van een dubbelfront, zoals dat in Mantgum in 1879 voor het eerst verscheen. Het orgel werd hier op een breed uitgemeten orgelgalerij opgesteld boven de kansel. Twee slanke kolommen, geplaatst aan weerszijden van het klankbord van de kansel, dragen de orgelgalerij.\nDe verhoudingen van het front verschillen aanmerkelijk van die van het front van Monster. In de eerste plaats wordt dit veroorzaakt door het feit dat hier in de zijtorens vijf pijpen zijn geplaatst, tegenover zeven pijpen in Monster. In de tweede plaats zijn de hoogtematen van het onderfront geringer, waardoor het bovenfront groter lijkt. Evenals in Monster zijn hier alle velden van het onderfront op \u00e9\u00e9n lijn geplaatst en zijn de smalle velden aan weerskanten van de middentoren hol gewelfd.\nDe ornamentiek is ook hier weer van grote kwaliteit en onbekrompen van uitvoering. Stijlcitaten uit de 18e-eeuwse interieurkunst vormen de inspiratiebron. Uit S-ranken, voluten, blad- en bloemmotieven zijn de blinderingen overal met zorg opgebouwd.\nDe opzetstukken op de zijtorens vertonen een schild tussen geknikte voluten, in het breed uitwaai\u00ebrend opzetstuk op de middenkap zijn de symbolen van Geloof, Hoop en Liefde opgenomen.\nDe vleugelstukken zijn van het type dat naar onderen toe breed uitloopt en op de bovenlijst van de balustrade rust. De bouwers hebben hier de balustrade met een breed kussenpaneel verhoogd om de vleugels niet al te zeer te behoeven uitrekken. De compositie van de vleugels is hier veel levendiger dan in Monster, hoewel de ingredi\u00ebnten dezelfde zijn.",
  "Part14_000WolvegaGer": "Een front van het type Wouterswoude, hier in de grootste variant, met acht-voets Prestant vanaf groot C in het front en tussenvelden van elk negen pijpen, geschikt voor een orgel met volledige Bourdon 16'.\nOrnamentiek in onbekrompen uitvoering, levendig gesneden. Laag gehouden blinderingen bij de pijpvoeten, ruimer opgezette blinderingen bij de boveneinden van de pijpen. Bij de tussenvelden ornament van summiere aard. De thema\u2019s bestaan ook hier weer uit voluutvormen en plantaardige motieven. Bij de opzetstukken is dat ook het geval, bij de middentoren wordt het opzetstuk traditiegetrouw bekroond door een lier.\nDe vleugels zijn van het type met wijnrank en vogeltje.\nDe huidige kleurstelling is aangebracht in het kader van de jongste kerkrestauratie.",
  "Part14_000Wommels": "Frequent toegepast Bakker & Timmenga-front, hier in de brede versie, met een Prestant 8' vanaf C in het front en tussenvelden van negen pijpen, toegesneden op de geprojecteerde dispositie met een volledige Bourdon 16'.\nSnijwerk bij de pijpvoeten ontbreekt bij dit orgel. De bovenblinderingen in de drie torens zijn levendig uitgevoerd met in hoofdzaak vegetatief ornament. In de velden zijn sobere vormen toegepast.\nDe culs-de-lampe bestaan uit omgekruld blad-ornament. De opzetstukken zijn weer levendig van karakter met dezelfde thema\u2019s als de bovenblinderingen. Het opzetstuk op de middentoren loopt uit in een lier.\nDe vleugelstukken zijn samengesteld uit S-ranken en bladmotieven. In het midden zijn een wijnrank met druiventros en een vogeltje gesitueerd. De schilder die destijds de oorspronkelijk donker gekleurde kas wit heeft overgeschilderd heeft hier en daar in de eveneens wit geschilderde ornamenten kleine onderdelen met goudbrons geaccentueerd, waaronder in de vleugelstukken ook de druiventros en het vogeltje.",
  "Part14_000Zeerijp": "Een zeer origineel ontwerp in neorenaissancestijl, dat het grondplan van het klankbord van de kansel volgt. In wezen betreft het een blokvormig driedelig orgelfront met verhoogde middenpartij, zoals wel toegepast door het huis Witte (vergelijk Haarlem, Remonstrantse Kerk, J.F. Witte 1901). Alleen zijn nu beide zijdelen overhoeks geplaatst. Elk deel is voorzien van een rondbogig pijpenveld met V-vormig labiumverloop en wordt omraamd door pilasters, die een entablement dragen. Op het centrale deel wordt het entablement bekroond door een driehoekig fronton, op beide zijdelen door de schuin oplopende segmenten van een gebroken fronton. Het geheel is in gave harmonie met de rest van het kerkinterieur.\nOp grond van vergelijking met andere bouwelementen (onder andere de voorgevel van de kerk uit 1904) zou men kunnen veronderstellen dat dit orgelfront mogelijk werd ontworpen door architect Oeds de Leeuw Wieland (1839-1919) uit Loppersum, van wie in en rond zijn woonplaats nog veel werk voorhanden is.",
  "Part14_000Zeist-HuisterHeide": "Een vijfdelig front met drie torens en twee tussenvelden. De middentoren is hoger dan de zijtorens, maar heeft net als die torens vijf pijpen. Alledrie de torens zijn versierd met consoles met Corinthisch bladwerk. De tussenvelden van het front zijn wat breder opgezet dan de torens en staan op verhoogde pijpstokken. De labialijnen van de velden lopen schuin af naar het midden en sluiten aan bij de labia van de middentoren. De kas is rijk met rankwerk en voluutvormen versierd: ter versiering van de verhoogde pijpstokken, als lijstwerk aan de bovenzijde van de tussenvelden, oplopend richting middentoren en boven in de drie pijptorens. Daarnaast weelderige vleugelstukken aan weerszijde van de kas.",
  "Part14_000Zenderen": "Een op het eerste gezicht elementair driedelig blokmodel, maar toch fraai. Gedecoreerd met bijvoorbeeld fraai traceerwerk op de onderlijst en inkassingen van de tussenlijsten met als  afsluiting daarvan een subtiel boogje. De zijvelden zijn afgesloten met een spitse tootboog uit drie delen, het centrale veld is afgesloten met een ronde tootboog in vier delen. De zijvelden hebben als bovenrand een lijst van eenvoudige toten die oploopt naar het hogere middenveld, met eronder in de zwikken een vierpas. Het midden heeft als bovenlijst een reeks kantelen. Op de hoeken en centraal in het midden zijn ter bekroning van het geheel nog vijf grote kruisbloemen aangebracht.\n\nNiet gepubliceerde bron\nInformatie verstrekt door dhr G. Hoogendoorn.",
  "Part14_000Zijderveld": "",
  "Part14_000Zuidwolde": "Dit duidelijk aan het huis Van Oeckelen schatplichtige front is een variant op het in de voormalige Hervormde Kerk te Hornhuizen gerealiseerde ontwerp (1900; deel 1894-1901, 297-299). Een vijfledig front - in Zuidwolde zonder onderbouw - met drie geronde torens en gedeelde tussenvelden, die hier in afwijking van die te Hornhuizen een gewelfd grondpatroon hebben en meer pijpen bevatten. Ook het snijwerk, opgebouwd uit allerlei vegetatieve elementen, is nauw verwant met dat te Hornhuizen. Dat geldt met name voor de vleugelstukken en de bovenblinderingen, waarvan die bovenaan de tussenvelden in een lijst zijn gevat. De in Zuidwolde oorspronkelijk wel aangebrachte blinderingen bij de pijpvoeten (niet aanwezig in Hornhuizen) en bekronende beelden (een harpspelende David op de middentoren en bazuinblazende engelen op de zijtorens) waren op enig moment voor 1972 verwijderd. Ze zijn, conform bewaard gebleven oud fotomateriaal, in 1972 weer aangebracht. Afwijkend van het ontwerp-Hornhuizen is in Zuidwolde ook het blinderingssnijwerk bij de scheidingen van de tussenvelden. In Hornhuizen worden de bovenzijden van de onderste tussenvelden door blinderingssnijwerk afgesloten en zijn de pijpvoeten van de bovenste tussenvelden niet van blinderingssnijwerk voorzien, in Zuidwolde zijn op de scheiding van onder- en bovenvelden lijsten met blinderingssnijwerk aan de boven- en aan de onderzijde aangebracht.\nIn 2004 kreeg de orgelkas een donkergroene hoofdkleur. De vleugelstukken zijn wit geschilderd, de bloem daarop is verguld, evenals al het blinderingssnijwerk en de labia van de frontpijpen.",
  "Part14_000Zunderdorp": "Een vijfdelig front met drie pijptorens en twee vlakke tussenvelden. De centrale pijptoren is het grootste, en wordt van onderen geaccentueerd door een console met bladwerk en cannelures die uitlopen in een knop. Daaronder in het midden een hangende boog in het paneelwerk van de onderkas. Aan de bovenzijde is het lijstwerk van de torens eveneens gedecoreerd met enkele cannelures. De zijtorens hebben kleinere consoles. Aan de onderzijde en bovenzijde is het pijpwerk van de drie torens tevens geblindeerd, met rankwerk en enkele slanke voluutvormen. De tussenvelden staan op een naar het midden oplopende verhoogde pijpstok, die parallel loopt met de lijn van de labia. Hiermee wordt de centrale pijptoren visueel ondersteund. Deze pijpstokken zijn fraai versierd met een bloem, een soort lelie. De pijpvelden worden aan de bovenzijde afgesloten met wat zwaardere voluutvorm met rankwerk. De vleugelstukken zijn samengesteld uit dezelfde motieven, voluten waaruit rankwerk ontspringt. Het orgel is met subtiele accenten in bladgoud geaccentueerd en is bekroond met twee musicerende engelen en lier.",
  "Part14_000Zwartewaal": "In de jaren 1990 maakten de orgelmakers Bakker & Timmenga twee vrijwel identieke orgels, waarvan het front was ge\u00efnspireerd op het dubbelfront van de orgelmakers Van Dam dat in 1879 in Mantgum voor het eerst verscheen (deel 1886-1894, 329, Blankenham en 345-347, Hollum).\nEnkele jaren daarna is weer zo\u2019n tweetal geproduceerd, al liggen de bouwjaren hier wat verder uiteen. Geografisch gezien lag dit tweede duo echter dichter bij elkaar: Zuidland, Hervormde Kerk, 1897, verbrand in 1918, en Zwartewaal, 1902.\nDe opzet van deze fronten is in grote lijnen gelijk aan het ontwerp van 1894. Het front van Zwartewaal verschilt op enkele punten opvallend van dat van het tweetal van 1894: de grote, aan de zijtorens grenzende velden zijn hier hol gewelfd uitgevoerd, terwijl dat bij de fronten van 1894 recht was, en de labiumlijnen van de smalle gedeelde veldjes van het bovenfront zijn in Zwartewaal gespiegeld ten opzichte van de beide soortgelijke fronten van 1894.\nEen nieuw element ten opzichte van het verwante tweetal van 1894 wordt gevormd door de nadrukkelijke be\u00ebindiging van de bolle profiellijst onder de zijtorens en de aangrenzende boogvelden, gesitueerd tegen de frontstijlen ter weerszijden van het onderfront en vormgegeven als een rechthoekig plateautje op een consoleachtige ondersteuning.\nDe ornamentiek bestaat uit composities van S-ranken, C-voluten, blad- en bloemmotieven. De culs-de-lampe vertonen omgekruld acanthusblad als hoofdvorm.\nDe opzetstukken maken gebruik van dezelfde vormentaal als de blinderingen, ze zijn echter losser en doorzichtiger uitgevoerd. Vooral geldt dit het opzetstuk op de middenkap, dat zich als een kunstig en inventief vlechtwerk presenteert, bekroond door een smal geproportioneerde lier.\nDe vleugelstukken ontwikkelen zich vanuit een smalle S-rank bovenaan naar onderen toe tot steeds grotere breedte, met op het breedste punt C-voluten waaruit een hoorn des overvloeds ontspringt. Meerdere bloemen en bladranken vullen de compositie nader in.",
  "Part14_000Zweeloo": "Een versie van het door meerdere orgelbouwers kant en klaar bestelde \u2018catalogusfront\u2019. Alle kenmerkende decoratieve elementen zijn in dit eenvoudige vijfdelige front aanwezig. Zo zijn de pijpen in de vlakke tussenvelden aan de onder- en bovenzijde gevat in Jugendstil-achtige blinderingen, die zijn uitgezaagd met de contouren van een liggende C-voluut, respectievelijk naar boven en naar beneden geopend. De velden lijken zodoende in onregelmatig geschulpte passe-partouts gevat. Ook de pijpen in de torens zijn deze keer in dergelijke uitgezaagde blinderingen geraamd. De onderblinderingen bezitten tegen elkaar liggende C-voluten, die samenkomen in een lelievormig ornament, dat bijna doorloopt tot de labia van de middelste frontpijpen. Verder zijn de bij dit soort catalogusfronten gebruikelijke gebogen knorrenranden boven de tussenvelden present, evenals de onversierde klokvormige consoles met tolvormige knoppen. Doordat de tussenvelden nu elf in plaats van de bij kleinere orgels van dit type gebruikelijke zes of zeven pijpen bevatten, heeft dit orgel een grotere breedte en een voornamere uitstraling. De gesloten vleugelstukken, opgebouwd uit een opeenstapeling van een verdikte S-voluut en van idem C-voluten, worden ook nu verlevendigd met tongvormige bladeren, terwijl de S-voluut met een lint in drie parallel lopende slagen is opgebonden, een motief dat meermalen als ornament in de vleugelstukken van de catalogusfronten is opgenomen.",
  "Part14_000Zwolle": "Dit vijfdelige orgelfront beidt een variatie op het bekende \u2018catalogusfront\u2019, dat door de firma Proper kant en klaar werd geleverd. De afwijking behelst met name de aanwezigheid van gedeelde tussenvelden, die doorgaans niet bij dergelijke fronttypes werden toegepast. Verhoogde frontstokken zijn bij dit orgel dan ook niet aanwezig. De onder- en bovenvelden worden van elkaar gescheiden door naar de middentoren oplopende lijsten, die iets flauwer gebogen zijn dan de gebruikelijke knorrenranden boven de bovenste velden. Ook de torenbekroningen zijn elementen, die bij de catalogusfronten herhaaldelijk voorkomen. Zij bestaan uit door een bol bekroonde achtzijdige koepels, elk geflankeerd door twee kleine, op sokkels geplaatste obelisken. De verdere ornamentiek biedt niet veel nieuws: blinderingen aan de bovenzijden van de velden, uitgezaagd met de contouren van een liggende, benedenwaarts geopende C-voluut; torenblinderingen aan de pijpvoeten en \u2013uiteinden met tegen elkaar liggende C-voluten, die samenkomen in een gedrukt lelievormig element; ongedecoreerde klokvormige consoles met tolvormige knoppen; gesloten vleugelstukken, opgebouwd uit een opeenstapeling van verdikte S- en C-voluten, waarbij de grootste S-voluut met een lint in drie parallel lopende slagen is opgebonden.",
  "Part15_001Wadenoijen": "Een oud Fries orgel dat na in eeuwenlange zwerftocht door Noord-Nederland elders een nieuw leven begonnen is. Het aangetroffen historisch bestand was een balustrade-orgel met de klaviatuur aan de linkerzijkant. Bij de jongste restauratie is het instrument getransformeerd tot een vier-voets positief met een nieuwe onderkas, waarin de klaviatuur is geplaatst.\nOmdat de oudste fasen van de geschiedenis van dit orgel minder bekend zijn, is het niet eenvoudig het front te duiden. Wanneer het oudst bekende vaststaande moment in de geschiedenis, de levering door Albertus van Gruisen aan de R.K. Statie van Dokkum in 1808 met het front confronteren, kan eigenlijk alleen op de tussenvelden worden gewezen, waar in de bovenste velden de voetlengtes uniform zijn en de labiumlijnen dus parallel aan de frontstokken verlopen. Dat is bij veel Van Gruisen-orgels ook het geval.\nEr zijn echter meer kenmerken die op een oudere datum wijzen. In de eerste plaats de uitvoering van de middentoren, bekroond door een opvallend ruim uitgevoerde facettenkap. Daarnaast de vormgeving van de spitse zijtorens, met een scherp gekozen puntvorm. Door die omstandigheden bezitten de drie torens een grote contrastwerking, en ligt er een groot accent op de middentoren.\nDe uitvoering van de frontpijpen laat ook bijzondere kenmerken zien. De voeten zijn opvallend lang. Dit accentueert de slankheid van de totale frontcompositie. De labiumlijnen van de torens hebben een sterk stijgende lijn en beklemtonen hiermee diagonaallijnen. V\u00f3\u00f3r de restauratie hadden de tussenvelden elk zes pijpen, die echter erg ruim uit elkaar stonden. In het kader van de restauratie is het aantal pijpen per veld met \u00e9\u00e9n vermeerderd.\nDe blinderingen zijn eenvoudig van opzet, in hoofdzaak bestaand uit vegetatieve thema\u2019s. Blinderingen bij de pijpvoeten zijn er niet. De blinderingen boven de bovenste tussenvelden waren v\u00f3\u00f3r de restauratie niet aanwezig, op die plaats waren vlakke gesloten vullingen aangebracht. Bij de jongste restauratie zijn nieuwe blinderingen aangebracht, ook weer met louter vegetatieve motieven.\nHet pi\u00e8ce-de-resistance van de ornamentiek is zonder twijfel het opzetstuk op de brede middenkap. Deze bevat een bloemenvaas in het centrum, omlijst door een virtuoos samenstel van bladranken en voluten. Met dit feestelijk stuk wordt de vroege 18e eeuw als aanknopingspunt een mogelijkheid.\nOp de kappen van de spitstorens zijn putti te zien, waarbij de linker nog een gevlochten krans om zijn blaasinstrument heeft hangen. De vleugelstukken, bestaande uit plantaardige motieven en een enkele voluutvorm, alles in een rondcirkelende compositie, hadden v\u00f3\u00f3r de jongste restauratie een vanaf de kap van de spitse torens gebogen afhangende band, waaraan de gesneden vleugels geheel onderaan als het ware opgehangen waren. Die band is nu verdwenen en de vleugels zijn op een wat hoger punt aan de zijstijlen bevestigd. De detaillering van de toegevoegde onderkas is zo neutraal en eenvoudig mogelijk gehouden.\nVermeldenswaard is tenslotte dat tijdens de restauratie, en als gevolg van uitgevoerd kleurenonderzoek, op de frontdelen geschilderde ornamenten, aangebracht met sjablonen, werden aangetroffen. De aangetroffen vormen wezen op een datering in de vroege 20e eeuw.",
  "Part15_002Jelsum": "Orgelkas en orgelfront van Jelsum vormen weliswaar een waardevol accent in het Friese orgellandschap, maar stellen de beschouwer, ondanks het feit dat alle elementen bekend voorkomen, voor raadsels. Het front van ongeveer zesvoets grootte bezit een ronde middentoren en spitse zijtorens, elk met vijf pijpen. Tussen de torens bevinden zich vlak uitgevoerde gedeelde tussenvelden, de bovenvelden kleiner dan de ondervelden. De frontstijlen zijn vlak uitgevoerd. Het is een schema dat in vele perioden plausibel kan worden genoemd. De vragen omtrent de datering en de herkomst komen dan ook vanuit de toegepaste ornamentiek naar voren.\nOok al draagt het middelste opzetstuk dan pontificaal het jaartal 1834, het is zonneklaar dat de blinderingen, de culs-de-lampe en de opzetstukken niet uit dat jaar stammen. De zeer verfijnd uitgevoerde, maar tegelijkertijd ook heel compacte blinderingen bestaan uit plantaardige motieven en C-voluten. Bij de blinderingen boven in de torens is de compositie tot stand gebracht vanuit een diagonaallijn die in de bovenhoeken start. In de blinderingen bij de pijpvoeten zijn brede banden in de vorm van een liggende C-voluut toegepast, omrankt door meer verfijnd vormgegeven vegetatieve motieven. Soortgelijke composities zijn ook te zien bij de pijpvoeten van de bovenste tussenvelden.\nDe bovenste tussenvelden bezitten zowel blinderingssnijwerk als een gebogen vlakke lijst als afsluiting. Op de vlakke lijst is een ornament aangebracht dat een summiere aanduiding van een hoorn des overvloeds lijkt te zijn.\nDe vorm en uitvoering van de opzetstukken kan virtuoos worden genoemd. Het middelste opzetstuk eindigt bovenaan in een kroon. Onbekend is wat er oorspronkelijk op het schild daaronder heeft gestaan.\nBanden, voluten en plantaardige motieven in deze drie opzetstukken zijn zeer levendig en plastisch uitgevoerd. Ze doen sterk denken aan vergelijkbaar werk uit de eerste helft van de 18e eeuw in Friesland. Stilistisch kan men dit werk beschouwen als een regionale variant van de Lodewijk XIV-stijl.\nDe drie bekronende beeldjes zijn wellicht in 1834/35 aan de opzetstukken toegevoegd. Hiertoe zijn verticale planken achter de opzetstukken geplaatst, voorzien van een stut, waarna de beeldjes op de bovenzijde van de planken ge\u00efnstalleerd werden. Ook de bescheiden vleugelstukjes kunnen tot de vormentaal van 1834/35 worden gerekend, de stijl en werkwijze van J.A. Janssen kan erin worden herkend. Ze kunnen ook niet tot het oudere bestand horen, omdat eerst in 1834/35 de huidige relatie tussen front en balustrade tot stand is gekomen. De weinig elegante verhoging onder het front behoort namelijk niet tot het oudste bestand. Onder de frontconstructie bevindt zich een verhoging van naaldhout, die afwijkt van de overige delen van het meubel, en aan de frontzijde gecamoufleerd is met het hoge vlakke fries onder de daarboven liggende smallere fries. De relatie met de geprofileerde onderlijst, welke drie vlakke, maar ook weer uitbundig gesneden culs-de-lampe bevat, is door deze kunstgreep ook minder logisch geworden.",
  "Part15_003HaarlemBavo": "Niet alleen op zichzelf, maar natuurlijk ook vanwege de afmetingen van het kerkgebouw, oogt dit instrument als een miniatuurorgeltje. Het front bevat drie ronde torens, waarvan de middelste slechts \u00e9\u00e9n kaphoogte hoger is dan de beide zijtorens, en vlakke ongedeelde tussenvelden. Alle geledingen van het front bezitten vijf pijpen, voorzien van hoge, driehoekige geritste bovenlabia.\nHet front bezit een vrij dunne onderlijst, met onder de drie torens nogal gedrongen consoles, voorzien van een plantaardig motief in het hart. Bij het opgaand kastwerk valt op dat de frontstijlen allemaal als pilasters zijn behandeld, voorzien van drie cannelures en een klein Ionisch kapiteel. Onderaan zijn de cannelures voorzien van een opliggende vulling die verguld is, als tegenhanger van het verguld kapiteel.\nDe kappen van de zijtorens zetten zich in dezelfde opzet door boven de tussenvelden. Ze bestaan uit een overkragende onder- en bovenlijst, met ertussenin een hoog vlak fries. De wat hoger gelegen kap van de middentoren is op soortgelijke wijze gedetailleerd.\nDe sierlijk vormgegeven bekroningen van de torens zijn in 1908 geplaatst. De paviljoens zijn op overeenkomstige wijze uitgevoerd als kleine ronde \u2018tempeltjes\u2019, bekroond door een koepel, met daarop nog een miniatuurkoepeltje. Halverwege het koepeldak, en bovenop het bekronend koepeltje zijn kleine verticaal omhoog stekende ornamentjes geplaatst. Op het middelste hoogste koepeltje prijkt een lier. Elk paviljoen bezit vier zuiltjes, ook weer met cannelures, voorzien van opliggende vullingen onderaan, en ditmaal aan de bovenzijde afgesloten door een dorisch kapiteel. Vlak onder het kapiteel is een parelrandje te zien. Boven het kapiteel bevindt zich een rozetje.\nVan de vier zuiltjes is er \u00e9\u00e9n in het hart van de kappen geplaatst, vooraan. Met het oog hierop is op de kappen in het midden een verdikking aangebracht, als optische ondersteuning. In de onderlijst van het front wordt dit element dan weer herhaald.\nDe blinderingen boven in de drie torens vertonen onderling veel overeenkomst. Ze zijn symmetrisch van opzet. Elke blindering bestaat uit twee hermen, gespiegeld vormgegeven, met de voeten bij de zijstijlen, liggend naar het midden reikend, waar zij een soort kroontje vasthouden. In de overblijvende hoeken is vegetatief ornament te zien. Dit vegetatief ornament overheerst bij de blinderingen boven de tussenvelden. Behalve ranken is hier ook een bloem te zien. Op het hoogste punt, aan de beide buitenzijden, lijkt het ornament te ontspringen vanuit een dierfiguur. Op het laagste punt eindigt het ornament in een C-vorm zonder aantoonbaar nader thema.\nDe zijstijlen van de onderkas staan precies onder de binnenste stijlen van de zijtorens.. De stijlen van de onderkas en de \u2018kuip\u2019 zijn overeenkomstig de bovenkasstijlen uitgevoerd, zij het dat er sprake is van vier cannelures in plaats van drie.\nBij wijze van console is er een groot ornament onder de zijtorens geplaatst, bestaande uit hermen, blad- en bloemmotieven.\nDe vormgeving en uitvoering van de onderkas en de organist-\u2018kuip\u2019 kunnen aan de restauratiewerkzaamheden van 1907 worden toegeschreven.",
  "Part15_004Zwartsluis": "Dit orgelfront kent minimaal drie bouwfasen, waarvan de oudste vanwege het ontbreken van gegevens niet beschreven kan worden. Een volgende bouwfase is bekend van archivalia, publicaties en foto\u2019s. Het betreft een orgel dat door Zwier van Dijk werd gebouwd, dan wel samengesteld. Het front van dit orgel bestond uit twee componenten: een vier-voets front, dat van oudere datum dan Van Dijks bouwfase was, en door Van Dijk op een hoge onderkas werd geplaatst, en enkele toevoegingen van de hand van Van Dijk. In de onderkas waren dat drie vlakke frontvelden met respectievelijk negen, 11 en negen pijpen, terwijl aan weerszijden van het oude front velden voor vier grotere pijpen werden geplaatst. Volgens de Kamper opvattingen, zou men kunnen stellen, want zowel Van Dijk als Proper wisten meermalen een oud orgel op deze wijze te \u2018upgraden\u2019.\nBij de jongste bouwfase werd besloten het concept van Van Dijk op te geven. Gekozen werd voor een nieuw orgel met HW, RW en Ped. Het oude vier-voets front werd uit het Van Dijk-front genomen en tot RW-kas gerestaureerd. Voor het HW werd een nieuwe kas gemaakt als twee maal zo grote kopie van het RW. De drie beeldjes, een David met harp en twee bazuinblazende engelen, kregen een plaats op het RW, de vleugelstukken van Van Dijks front werden aan de HW-kas bevestigd.\nHet RW front bestaat uit een ronde middentoren, spitse zijtorens en vlak uitgevoerde gedeelde tussenvelden. Onder de torens zijn bladconsoles met licht omgekruld blad aangebracht, eindigend in een ananas. De blinderingen bestaan in hoofdzaak uit krachtige bladmotieven en zijn volstrekt symmetrisch van compositie.\nIn de scheiding tussen de gedeelde veldjes zijn gekoppelde C-voluten opgenomen. C- en S-voluten komen ook voor in de blinderingen bij de pijpvoeten.\nDe vleugelstukken van het front van Van Dijk zijn zeer open, en bestaan van boven naar onder achtereenvolgens uit twee C-voluten en een grote S-voluut, alles omrankt door bladmotieven.\nDe drie bekronende beeldjes lijken sterk op de modellen die veelvuldig op de orgels van Knipscheer voorkomen. Bij de grote kas zijn de ornamentthema\u2019s van de RW-kas getrouw nagevolgd in dubbele afmetingen.",
  "Part15_005Kedichem": "In het kader van de restauratie van 2003 is het front van dit orgel ontdaan van de latere uitbreiding met zijvelden. Ook is de 19e-eeuwse onderbouw vervangen door een nieuwe, hogere onderkas waarin de klaviatuur is opgenomen.\nHet vijfledige front is echter geheel authentiek. Het bestaat uit een hoog oprijzende ronde middentoren, spitse zijtorens en smalle, vlak uitgevoerde gedeelde tussenvelden. Door het geringe aantal frontpijpen in de zijtorens en de tussenvelden maakt het orgel een slanke indruk.\nHet is niet onmogelijk dat de verschillende bouwfasen gedurende de 18e eeuw, die uit het historisch onderzoek gebleken zijn, ook in het front terug te vinden zijn. Opvallend is immers, dat de blinderingen van de zijtorens en de tussenvelden tamelijk terughouden van plasticiteit zijn, ondanks de levendigheid van de composities. De blinderingen van de middentoren zijn daarentegen wat extatischer, die bij de voeten zelfs buitensporig van afmetingen. Bovendien is bij de middentoren-blinderingen schuimwerk toegepast, wat op een inbreng uit het derde kwart van de 18e eeuw kan wijzen.\nVanwege dat schuimwerk-thema kunnen de vleugelstukken tot dezelfde bouwfase worden gerekend. Ze bestaan uit een samenstel van S-voluten en bladranken, onderaan uitlopend op een grote C-voluut. Opvallend is de enigszins golvende verticale lijn, die vanaf het bovenste punt tot aan de C-voluut doorloopt.\nBij de consoles onder de drie torens is alleen bij de console onder de middentoren het omkrullend bladmotief gebruikt.",
  "Part15_006Bennekom": "Fors kabinetorgel in een eiken kas, voorzien van fineer in notenhout. Onderkas met gewelfde voorzijde en laden-imitatie. Het beslag is origineel.\nHet front bestaat uit drie velden, de frontpijpen hebben rond opgeworpen sierlabia aan de voorzijde.\nDe bovenlijst is sierlijk gewelfd, boven de zijvelden zijn pi\u00ebdestallen aangeduid, die thans onbenut zijn. In het midden van de bovenlijst is een gesneden pi\u00ebdestal in de bovenlijst opgenomen.\nDe blinderingen bij de pijpvoeten zijn origineel. Ze bevatten C-voluten, schuimwerk, bebladerde takjes en bloemen. Hoewel in het middenstuk blijkt dat symmetrie nagestreefd is, wortelt de geest van het werk toch in het rococo. De blinderingen bij de boveneinden van de frontpijpen zijn niet bewaard gebleven. Aan de hand van wat restanten die bij het orgel bewaard waren, is een reconstructie gemaakt. De thema\u2019s zijn gelijk aan die van de onderste blinderingen, de uitwerking is wat krachtiger omdat de vullingen wat meer substantie hebben dan de onderste ornamenten.\nOp de kas staan drie beeldjes, die wit geschilderd zijn. Een David met harp in het midden, gevleugelde musicerende engelen aan de uiteinden. De beeldjes kunnen heel goed uit de 18e eeuw dateren. Onbekend is, hoe lang ze al op dit orgel staan.",
  "Part15_007Nuth": "De kas en zeker de rococo-ornamentiek van dit orgel vertoont een grote gelijkenis met het orgel van H. M\u00f6seler te Glons (St. Victor), vervaardigd in 1757. Het grootste verschil is dat de hoogtes van de ronde torens verwisseld zijn: in Glons bevindt zich in het midden de hoogste toren, bovendien is er in Glons een dubbele voetlijst. In Nuth is de middentoren het laagst, een opstelling die in de zuidelijke streken wel vaker toegepast wordt. De pijpvoeten zijn allemaal op \u00e9\u00e9n hoogte opgesteld zonder blinderingen. Het labiumverloop van het pijpwerk in de torens is V-vormig, de velden kennen een aflopend labiumverloop, tegengesteld aan de beweging van de bovenlijst. De onderkas is ingesnoerd. Het snijwerk van de blinderingen aan de pijpuiteinden in de velden bestaat uit schuimende C- en S-voluten. Op de bovenlijst van de velden is een voluutvormige tak aangebracht met opwaaiende bladeren. Het blinderingssnijwerk in de torens is door de symmetrische ordening iets rustiger en bestaat uit in elkaar grijpende voluten met schuimwerk. De consoles onder de torens zijn voorzien van omkrullende bladeren en een cul-de- lampe.",
  "Part15_008Ternaard": "Het middendeel van dit front, een vier-voets vijfledig front met drie ronde torens en hol gewelfde gedeelde tussenvelden, dateert uit de tweede helft van de 18e eeuw. De lager aangezette kwartrond naar achteren gebogen zijvelden zijn in 1900 toegevoegd. De frontstijlen zijn voorzien van inkassingen, de buitenstijlen, die uit 1900 moeten stammen, zijn daarentegen geheel vlak uitgevoerd.\nEen datering voor het oude front moet uit de ornamentiek worden afgeleid. In de scheiding tussen de onder- en bovenvelden is krachtig plantaardig ornament te zien, waaraan op enkele plaatsen schuimwerk is toegevoegd. In de blinderingen bij de boveneinden van de pijpen in de torens keren deze elementen echter niet terug. Hier zijn tamelijk gesloten draperie\u00ebn aangebracht, onderaan begrensd door franje in de vorm van lambrequins, met in het hart twee kwastjes. Boven de bovenste tussenvelden is een gevlochten band van bladeren te zien.\nDe culs-de-lampe zijn ongewoon gedetailleerd. Bovenaan bevindt zich een eierlijst, daaronder een zone met bladmotieven, waaronder iets dat op een Franse lelie lijkt, en tenslotte onderaan blad dat van onderaf over de middelste zone heen gelegd is. Alles eindigt bij de middentoren onderaan in een bol (vrucht?-)motief, bij de zijtorens is dit element platter en simpeler.\nHet draperiemotief is in 1900 bovenaan in de toegevoegde zijvelden overgenomen, ook het lijstwerk van de kappen is in aansluitende vorm voortgezet. De onderlijst van de zijvelden is daarentegen wel wat mager uitgevallen.\nAl met al lijkt een nadere precisering in de tweede helft van de 18e eeuw op het derde kwart van deze eeuw te wijzen.",
  "Part15_009Zijderveld": "Orgel en balkon vormen een oude eenheid. Aan de panelen en biljoenen van het balkon te oordelen (eenvoudige, vrij grof) dateert het ensemble van rond 1900. Het frontje kan ouder zijn. Het snijwerk kan stilistisch wijzen naar derde kwart achttiende eeuw, kan ook een negentiende-eeuwse imitatie zijn. De weinig zichtbare houten delen van het front (interieur) zijn van eiken. Op een oude foto staat een eenvoudige lier op de middentoren, nu een ensemble van instrumenten. Het snijwerk op de torens en dat van zijwangen is nieuw.",
  "Part15_010Oostvoorne": "Dit eerste instrument van het huis B\u00e4tz na het overlijden van Johann Heinrich Hartmann in 1770 grijpt terug op diens vijfledige fronttype, voor het eerst gerealiseerd in Amersfoort, Evangelisch Lutherse Kerk (1766). Frontschema en pijpaantallen in torens en gedeelde gewelfde tussenvelden zijn rechtstreeks aan dit voorbeeld ontleend, de huidige frontpijpen van 1827 hebben echter rond opgeworpen bovenlabia. Geheel afwijkend is de ornamentiek: de uitgesproken rococo-vormentaal van het Amersfoortse instrument is bij dit orgel nog slechts herkenbaar in de geschulpte C-voluten onder in beide zijtorens en boven in de middentoren. Voor het overige bestaat het blinderingssnijwerk geheel uit plantaardige motieven. De torenbekroningen bestaan uit vlampotten en een instrumententrofee in Louis-XVI-trant, door bladslingers onderling verbonden. Bladslingers zijn ook aangebracht op de in 1808 in verband met de uitbreiding van de manuaalomvang toegevoegde buitenste zijstijlen, fraai aansluitend op de oude vleugelstukken met soortgelijk motief meer in Louis-XV-trant. De dubbele basementslijst gaat waarschijnlijk eveneens terug op de uitbreiding van het instrument in 1808. Bij de overplaatsing naar de Bakenesserkerk werden het in de Doopsgezinde en in de Janskerk aanwezige sofiet en de ondersteunende dorische kolom onder de middentoren niet meer aangebracht.",
  "Part15_011UtrechtJacobi": "Onmiskenbaar een Hess-kabinetorgel, bovendien gesigneerd (op de lijst boven het klavier). Met die signatuur is wel iets merkwaardigs aan de hand. Zij luidt: H.H. Hess. Me Fecit. Goudae. 1747. Hess was in 1747 echter pas twaalf jaar oud en woonde nog in Leeuwarden. Onderzoek heeft uitgewezen dat de laatste twee cijfers van het jaartal ooit zijn overgeschilderd. Het ligt, ook gezien de Lodewijk XV-stijl van het meubel, in de rede het instrument op 1774 te dateren.\nHet meubel vertoont sterke overeenkomsten met bijvoorbeeld dat in de Pieterskerk te Utrecht (ca 1765; deel 1726-1769, 346-347) en dat in de Hervormde Kerk te Obergum (ca 1770, deel 1769-1790, 60-61). Ook in de Jacobikerk zien we de vorm van een door de Engelse book-case ge\u00efnspireerd tweedelig schrijfkabinet. In gesloten toestand is het niet van een schrijfmeubel te onderscheiden. Het Hess-orgel in de Jacobikerk heeft een eiken kas met notenfineer. De onderkas, met overhoekse hoekstijlen rustend op voluutvormige poten, heeft een uitneembaar paneel in de vorm van drie schijnladen. Daaronder een geschulpte lijst. De originele calcanttrede bleef bewaard. Boven het klavier bevindt zich een paneel met plantaardige motieven, en een viool met strijkstok in het midden. Daarboven zijn voor Hess karakteristieke deuren met in vegetatief snijwerk ingelijste loze frontpijpen aangebracht. De fraai gewelfde bovenlijst van de kast toont in het midden de bij Hess gebruikelijke console met bladmotieven en hier een rozet.",
  "Part15_012Stiens": "Het slanke en elegante front van Stiens staat binnen de Friese traditie geheel op zichzelf. Het kwam in twee onderscheiden bouwfasen tot stand, maar dank zij het aanpassingsvermogen van de bouwers van de laatste fase is in globale zin een eenheid ontstaan. Tegelijkertijd zijn de twee bouwfasen vooral aan de thema\u2019s van de ornamentiek nog steeds goed afleesbaar.\nDe HW-kas dateert uit 1777. Het middendeel bevat een ronde middentoren en gedeelde, vlak uitgevoerde tussenvelden. Verrassend is de buitenste partij, een breed veld dat hol naar achteren welft. Men vraagt zich af waar de ontwerpers hiervan hun inspiratie hebben opgedaan. Zeer klassiek zijn vervolgens de diagonaalsgewijs lopende labiumlijnen van het front. De orgelmakers Van Dam hebben deze hoofdvorm overgenomen voor hun in 1830 toegevoegde rugwerk. De profilering van de kappen is echter simpeler van uitvoering, met o.a. een verhoudingsgewijs breder fries. De frontstijlen werden vlak uitgevoerd in tegenstelling tot die van de grote kas, welke van inkassingen zijn voorzien.\nGrotere verschillen zijn echter op te merken ten aanzien van de uitvoering van de ornamenten.\nDe blinderingen van de grote kas bestaan bij de pijpvoeten en boven in de middentoren uit plantaardige vormen en voluten. Boven in de middentoren is er in het midden een palmet en onderaan een gevlochten krans aan toegevoegd. De zijvelden en bovenste tussenvelden zijn bovenin van draperie\u00ebn met franje en kwastjes voorzien. De draperie\u00ebn boven de tussenvelden zijn opgenomen in ringen die tegen de stijlen zijn geplaatst. Boven diezelfde draperie\u00ebn verschijnen springerige opengewerkte ornamenten met takken, voluten en schuimwerk, die de overgang naar de hogere middentoren moeten verzachten.\nBij de scheiding van de tussenvelden is summier ornament geplaatst, bestaande uit gekoppelde voluten en takjes. Opvallend zijn de ornamentjes, bestaande uit gekoppelde S-voluten, die op de frontstijlen zijn aangebracht.\nOp het paneelwerk van de onderkas zijn opgenomen guirlandes geplaatst. Tegen de zijstijlen van de hoofdkas bevinden zich vleugelstukken. Ze bestaan uit een hoofdvorm in de vorm van een langgerekte S-voluut. Het binnenste deel, dat aansluit aan de kas, is niet opengewerkt. Tegen het vlak is een uit bladmotieven opgebouwde krul geplaatst, ook weer afgeleid van een S-voluut, de buitenste ronding voorzien van een parelrand. Het gehele vleugelstuk wordt omlijst door een opengewerkte rand van geschakelde ringen, in grootte op- en aflopend.\nDe bekroningen bestaan uit muzikale thema\u2019s. Op de middentoren een gekroonde David met harp, het linkerbeen in knielende houding. Het beeld wordt omstuwd door gekoppelde C-voluten. Op de zijvelden zijn zittende vrouwenfiguren te zien. Ze hebben plaatsgenomen op de verbrede bekroning van de frontstijlen, die als pi\u00ebdestal dienst doen, en laten hun benen elegant de dalende lijn van de bovenlijsten volgen. De rechterfiguur bespeelt een blaasinstrument, de linker houdt met de linkerhand een boek vast. Evenals de totale ornamentiek van de hoofdkas zijn ook deze bekroningen plastisch van vormgeving.\nJuist op dat terrein onderscheidt de uitvoering van de ornamenten zich bij het in 1830 toegevoegde rugwerk. Geheel in de lijn van de stijl van die dagen is alles fragieler en meer verstild van uitvoering. De voluutvorm is niet meer aanwezig, of nog slechts vaag herkenbaar. De hoofdthema\u2019s zijn bebladerde takjes, gevlochten randjes, draperietjes. Volstrekte symmetrie houdt alles danig in bedwang.\nOp de middentoren staat een muziektrofee met lier, blaasinstrumenten en een boek, waarbij het evenwicht van de grote lijn het toch weer wint van de asymmetrie van het detail. De bekroningen op de zijvelden herhalen het idee van de grote kas: ook hier wordt weer gemusiceerd. Maar deze dames zijn meer statisch van vorm dan die van de grote kas. Ze kijken ook niet de kerkruimte in, maar wenden de blik decent opzij. Op het linkerbeeld bevindt zich de naam van de maker: J.A. Janssen. Deze Leeuwarder beeldhouwer werkte enkele decennia voor de orgelmakers Van Dam, met name in de periode die als echo van de empirestijl kan worden omschreven. Vleugelstukken zijn bij het rugwerk achterwege gebleven.\nVermeldenswaard is tenslotte dat tijdens de jongste restauratie, waarbij de kassen in de aangetroffen kleurstelling zijn overgeschilderd, ook de oorspronkelijke kleuren zijn aangetroffen. Gebleken is toen, dat in 1830 de ornamenten op de frontstijlen van de grote kas bij het rugwerk in schilderwerk waren overgenomen.",
  "Part15_013Zundert": "Een vijfledig front, bestaande uit drie ronde torens en ongedeelde tussenvelden, die iets hoger geplaatst zijn dan de torens, die direct op de krans staan. De smalle maatvoering van de torens, met vijf pijpen per toren, vormt een contrast met de brede, vlak uitgevoerde tussenvelden. Met deze kenmerken schaart het front zich in de zuidelijke traditie.\nDe krans bezit twee bolle profiellijsten met een breed fries ertussen. De torenkappen bezitten een sterke overkraging. De tussenvelden worden door een rechte profiellijst afgesloten. Onder de torens zijn gesneden consoles aangebracht, in hoofdzaak bestaande uit bladmotieven.\nIn de blinderingen boven in de torens zijn per toren twee S-voluten toegepast, aangevuld met vegetatief ornament. De blinderingen boven in de velden bestaan uit twee liggende C-voluten, die met vrij dicht plantaardig ornament als het ware verbreed zijn. Aan de buitenzijde van de grootste C-voluut steekt \u00e9\u00e9n klein bladornamentje wat eigenwijs uit. In de linker- en rechter bovenhoek bestaat de invulling daarentegen uit fragiel werk, met veel open ruimte.\nOpvallend is tenslotte de sierlijke labiumlijn van de tussenvelden.",
  "Part15_014Zwartebroek": "In het werk van de orgelmaker Van Puffelen komt een reeks orgelfronten voor die zich kenmerkt door het samengaan van een geheel vlakke opzet en een uitbundige barokke ornamentiek. Het front van Zwartebroek zou ook tot deze reeks kunnen behoren.\nOorspronkelijk bezet het 11 pijpen in het middenveld, 7 in elk zijveld en 9 in de elk tussenveld. In 1982 is het front gerestaureerd. Thans bezit elk zijveld 10 pijpen. Vergelijking van de huidige situatie met de oorspronkelijke laat zien, dat daarmee de verhoudingen ingrijpend veranderd zijn. Bovendien is bij elk zijveld de ornamentiek op vier plaatsen veranderd en verbreed.\nHet front rust op een hoge, gesloten onderkas met panelen. De onderlijst van het front heeft slechts geringe hoogte. De bovenlijst is daarentegen krachtiger uitgevoerd. Boven het middenveld is de lijst licht boogvormig, het hoogteverschil naar de zijvelden toe is sierlijk aflopend.\nDe vijf frontpartijen zijn op drie verschillende niveaus geplaatst. De ruimte tussen de doorgaande onderlijst en de frontstokken is bij vier partijen opgevuld met opengewerkte gesneden panelen. Ze bestaan in hoofdzaak uit vegetatieve motieven en zijn symmetrisch van compositie.\nBij de pijpvoeten is eenvoudig, laag gehouden gesneden ornament geplaatst, in hoofdzaak langgerekte bebladerde takken in een golfbeweging. Bij de boveneinden van de pijpen bevinden zich de blinderingen die veel aandacht trekken. In het middenveld lijkt het of bovenaan in het midden een masker is ontstaan. Krachtige bladmotieven zijn in een symmetrische ordening gecombineerd met C-voluten en enig schuimwerk. De blinderingen in de overige vier partijen zijn dan weer in hoofdzaak uit plantaardige motieven samengesteld. Op de bovenlijst rust boven de tussen- en zijvelden een rand van blad- en bloemmotieven.\nBoven de stijlen van het middenveld springt nog een klein ornament omhoog. Een muziektrofee met strijk- en blaasinstrumenten bekroont de bovenlijst van het middenveld.\nOnder het middenveld is tegen het paneelwerk nog een kleine console aangebracht, van waaruit onder de voetlijst van het front nog enkele takjes golvend hun weg opzij zoeken.\nDe overdadig uitgeruste vleugelstukken bestaan uit reusachtige S-voluten en veel bladranken, bovenaan in een soort tros afhangend vormgegeven.",
  "Part15_015Sittard": "In de oorspronkelijke ongedeelde opzet was er sprake van een lage middentoren, omgeven door twee velden en twee hogere zijtorens. In 1918 is bij het aanbrengen van het raam het orgel in twee delen gesplitst waarbij op knappe wijze aan de rechterzijde (evangeliezijde) de oorspronkelijke middentoren en snijwerk is ge\u00efmiteerd hetgeen slechts aan de binnenzijde waarneembaar is. In de huidige opzet is de oorspronkelijke lijn gerespecteerd: de hoge torens hebben hun plaats aan de buitenzijden behouden.\nDer torens zijn gerond, de velden zijn hol, de onderkas is vlak. Aan de pijpvoeten zijn, naar zuidelijk trant, geen blinderingen aangebracht. Bij de pijpuiteinden in de torens ontspringt vegetatief snijwerk uit een centraal rozet. Bij de velden is er sprake van in elkaar gevlochten C-voluten. Op de torens zien we urnen met afhangende bloemslingers met voluutvormige takken en bladeren. Op de stijlen takken met bladeren en vruchten, ditzelfde motief komt voor op de borstwering van de tribune. Opvallend is de steile S-voluut die de verbinding vormt tussen de hoge en lage toren. De consoles onder de torens zijn bolvormig en niet van ornamentiek voorzien. Deze kas past met de toegepaste ornamentiek goed in het vierde kwart van de 18e eeuw: het rococo ligt inmiddels achter ons.",
  "Part15_016AlkmaarRem": "Deze orgelkas is waarschijnlijk in 1788 vervaardigd door orgelmaker Dirk Johannes Baars; het huidige loze onderpositief zal een iets latere toevoeging zijn. Over de werkzaamheden van Baars was men kennelijk niet tevreden. Pas in 1792 plaatste Strumphler een binnenwerk in de kas van Baars. De opbouw van hoofdwerk en positief is gelijk: vijfdelig met ronde middentoren, tweedelige vlakke tussenvelden en spitse zijtorens. Bij boven- en onderlijsten van het orgel zijn tandlijsten aangebracht, die men in combinatie met pilasterachtige stijlen ook aantreft aan de borstwering, die dus wel uit dezelfde tijd zal stammen. De blinderingen zijn uit metaal en vertonen sterk geabstraheerde plantaardige vormen. De tussenvelden worden afgesloten door gestileerde bladranken. De vleugelstukken zijn verwant, maar iets rijker. Op het orgel drie beelden van putti met muziekinstrumenten; opvallend zijn de rotspartijen waartegen de putti op de zijtorens leunen.",
  "Part15_017Arkel": "Eenvoudig orgelfront met slanke ronde torens van vijf pijpen, een vlak veld in het midden, en smalle zijvelden aan beide uiteinden. Het is een veel voorkomend Vlaams type, dat tot ver in de 19e eeuw werd toegepast. Enkele Loret-orgels in ons land hebben fronten met een soortgelijke indeling.\nDe kappen van de torens hebben door hun hoge friezen een kenmerkende Vlaamse eigenschap. In de forse onderlijst van het front valt vooral het bolle middengedeelte op. Onder de twee torens zijn zeer eenvoudig gedetailleerde consoles aangebracht. De blinderingen aan de bovenzijde bestaan in feite uit \u00e9\u00e9n lange draperie, die als het ware over alle frontdelen heen is gelegd. Aan de zijkanten, net buiten de kas, wordt een ring gesuggereerd, waaruit de uiteinden van de draperie verticaal afhangen.",
  "Part15_018RotterdamAndreaskerk": "Een cilinderbureau-orgel met opstand in sobere empire-stijl, met bloemmahonie gefineerd. Klavier en registerknoppen kunnen met een afneembare bolronde klep, de opstand met roldeurtjes worden afgesloten. De paneeldeurtjes in de onderkas met geprofileerd lijstwerk worden door halfzuiltjes geflankeerd. Decoratie is alleen toegeast in het koperbeslag van halfzuiltjes en sloten. Het basementbeslag van de zuiltjes vertoont een wijnrankmeander, de kapitelen achtereenvolgens een bladslinger en een wijnrankmeander tussen gevlochten meanders met bloemmotief. De sleutelgaten in de onderkas worden door een lauwerkrans omrankt, het schijnslot midden in de opstand  heeft een vruchten- en bloemenkrans krans met afhangend palmet en opstaande bloemen- en vruchtenrank.",
  "Part15_019Vaassen": "Een orgel met een opmerkelijk front, een 19e-eeuwse versie van het zogeheten Hamburger Prospekt, waarbij de zijtorens in de borstwering zijn opgenomen. Een orgel met op een vergelijkbare manier geplaatste torens bouwde Armbrost in 1828 voor de Hervormde Kerk te Borculo. Het hoofdwerk van dit orgel, dat helaas niet meer bestaat, omvatte een vijfdelig middendeel met drie ronde torens dat door middel van smalle velden met de zijtorens was verbonden. Het eveneens vijfdelige positief stond op soortgelijke wijze met de zijtorens in verbinding.\nDe opbouw in Vaassen is eenvoudiger en tegelijkertijd sierlijker. De hoofdwerkkas is driedelig en omvat een ronde middentoren en twee lichte gebogen zijvelden die zijn voorzien van getande onder- en bovenlijsten. Opvallend is de manier waarop de benedenlijsten naar buiten en de bovenlijsten naar het midden toe uitkragen. Het onderpositief herhaalt op kleinere schaal dezelfde opbouw, maar de middentoren wordt door twee uit de onderkas voortkomende gebogen en zwaar omlijste panelen als het ware ingepakt. Dit geheel wordt omlijst door de zware zijtorens waarvan de kappen met hun bovenlijsten de blinderingen van de velden van het hoofdwerk raken.\nDe decoratie is zeer verzorgd. Op de velden en toren van het positief zijn reeksen Franse lelies aangebracht. De blinderingen van het hoofdwerk vertonen bij de pijpvoeten S-ranken. Boven in de toren zijn sterk geabstraheerde plantenvormen te zien en boven in de zijvelden een palmet, geflankeerd door bloemkelken. Vergelijkbare figuren zijn te zien boven in de velden van het positief. Onder in de velden twee vegetatieve C-voluten, ter weerszijden van een opengewerkte palmet. In de middentoren van het positief plantaardige voluten, bovenin ook weer met een palmet. Boven in de zijtorens een gecompliceerd samenstel van C- en S-ranken in gestileerde plantaardige vormen. Aan de pijpvoeten bescheiden S-voluten waarboven gestileerde bloemmotieven. De vleugelstukken bestaan uit S-ranken en C-voluten in opmerkelijke geabstraheerde plantaardige vormen. Op de middentoren een staande koning David met zijn harp op een voetstuk, op de zijtorens bazuinblazende engelen.",
  "Part15_020Aalsum": "Eenvoudig vijfledig front met vlak uitgevoerde gedeelde tussenvelden en drie torens met elk vijf pijpen. Ondanks het feit dat het front verschillende bijzondere kenmerken bezit is het tot op heden niet gelukt om er de naam van een bouwer aan te verbinden.\nDe uitvoering van de torens vraagt het eerst om aandacht. De middentoren heeft een ronde kap, de zijtorens zijn niet rond of spits, maar hebben facettenkappen. Ook in de onderlijst is dit vormverschil zichtbaar. Opvallend is het verschil tussen de rijk geprofileerde uitvoering van de kappen en de meer eenvoudige detaillering van de onderlijst.\nDe aanwezige ornamentiek is een tweede element waaruit identificatie zou kunnen worden afgeleid. Onder de drie torens bevinden zich culs-de-lampe met een opvallend, weinig voorkomend uiterlijk. Tegen een enigszins spits toelopend massief zijn vooruitstekende ribben geplaatst, eindigend in een krul, waarop een blad aangebracht is. In de voorzijde van de ribben is een reeks van zeven boven elkaar geplaatste inkepingen aangebracht. De krullen, die doen denken aan de krullen van klassieke kapitelen, zijn onderling verbonden door afhangende draperie\u00ebn. Onderaan houdt een halfronde rand het geheel in optische zin bij elkaar. In deze rand is een parelrand opgenomen. Daaronder is nog een vrijwel cilindrisch bladornament geplaatst, waarvan de bladeren aan de bovenzijde omkrullen. Als laatste verschijnt dan helemaal onderaan een ananas.\nDe drie ornamenten zijn gelijk van opzet. Bij de zijtorens zijn er op de ribben slechts vijf ingekerfde vakjes en is het bladornament onder de parelrand beknopter van uitvoering.\nBij de blinderingen zijn de gekozen thema\u2019s ook op meerdere plaatsen gelijk van uitvoering.\nBovenin de drie torens ontspringen bebladerde takjes aan de zijstijlen, om vervolgens omhoog naar de rand van de kap te steken. Halverwege kruisen ze een opgenomen draperie, welke in het midden een afhangend lusje bezit.\nHet ornament boven de bovenste velden bestaat uitsluitend uit bebladerde takjes, terwijl in de lijn van de takjes een S-voluut te herkennen valt. Het ornament dat de tussenvelden scheidt is op soortgelijke wijze ontworpen, zij het, dat hier C-voluten aanwijsbaar zijn. Bij de pijpvoeten is geen ornamentiek toegepast.\nAls bekroning zijn op de zijtorens symmetrisch gekoppelde S-voluten te zien, aangevuld met wat blad. De langgerekte vleugels, opgebouwd uit S-voluten, bladmotieven en een enkele bloem, doen heel sterk aan ander werk van Mart Vermeulen denken en zouden dus uit het jaar van plaatsing in Aalsum kunnen dateren. De globale datering van dit front op ca 1835 berust met name op de classicistische trekken in de ornamentiek.",
  "Part15_021AlphenaandenRijn": "Het front met drie ronde torens en enigszins holle gedeelde tussenvelden, vrij grof snijwerk en relatief eenvoudige torenkappen is onmiskenbaar 19e-eeuws.\nDe huidige kas van het orgel dateert mogelijk van omstreeks 1835. Ook wordt wel de periode rond 1870 genoemd, de Plantage Kerk aan de Plantage Doklaan in Amsterdam werd in 1869 ontworpen en in 1872 door de Christelijke Gereformeerde Gemeente aangekocht. Het is goed mogelijk dat het orgel pas later in de kerk werd geplaatst. In dat verband wordt wel de naam van de Mart Vermeulen uit Woerden genoemd die omstreeks 1900 actief werd als orgelhandelaar. Veel kassen met vijfledige opbouw die hij leverde bevatten echter spitse zijtorens (Broek 1906, Eck en Wiel 1909, Kamerik 1910) en hebben tegelijk een schuine lijst in de gedeelde tussenvelden. Het is evenwel goed mogelijk dat Vermeulen het orgel met een bestaande kas leverde.",
  "Part15_022Wierum": "Vijfledig front met gedeelde middentoren, volgens een schema dat in het midden van de 19e eeuw door meerdere Friese orgelmakers werd toegepast. Opvallend is de breedtemaat van de zijtorens in relatie tot de hoogte, waardoor de kappen vrij zwaar lijken. De tussenvelden zijn hol gebogen uitgevoerd. De scheiding tussen de gedeelde partijen in het middenfront verspringt enigszins, bij de middentorens ligt deze hoger dan bij de tussenvelden. Op de zijtorens staan schijnvazen, op de middentoren bevindt zich een muzikaal ensemble, mogelijk geplaatst bij de opstelling van het orgel te Waaksens (in 1874), met muziekinstrumenten (onder ander lier en fluit) en een opengeslagen muziekboekje dat de melodie van psalm 146 toont.\nDe kappen zijn voorzien van modillons, voortgezet aan de zijkanten van de kas, behalve bij het gedeelte waarmee de kas later is verdiept. Op de onderste vlakke lijst van de kappen zijn rozetten geplaatst. De huidige kleuren zijn vermoedelijk niet de originele; blijkens een oude foto is de kas ook een periode wit geschilderd geweest.\nDe geprofileerde frontvoet is gemarmerd, ook v\u00f3\u00f3r de jongste frontrestauratie was dat het geval. Onder de drie torens zijn drie separate culs-de-lampe aangebracht, bestaande uit omgekrulde bladmotieven, onderaan eindigend in een ananas. In de scheiding tussen de beide middentorens is een verfijnde eierlijst te zien.\nBehalve deze drie culs-de-lampe waren v\u00f3\u00f3r de jongste frontrestauratie slechts vijf snijwerkdelen aanwezig: de bovenste afsluiting van de bovenvelden, en het snijwerk bij de boveneinden van de pijpen van de drie partijen in het onderfront.\nBovenaan in de torens was een vlakke blindering aangebracht, tegen de zijkanten van het front bevonden zich grof gesneden eenvoudige vleugels.\nIn het kader van de frontrestauratie is het aanwezige oude blinderingssnijwerk gerestaureerd. De stijl hiervan is als leidraad gekozen voor het aanbrengen van de overige blinderingen, vleugels en bekroningen. Ook een oude foto is hierbij nog dienstbaar geweest. De oude delen wortelen door hun sierlijke bladmotieven en opgenomen draperie in de Empirestijl, welke in de bouwtijd van het orgel de ornamentiek veelal bepaalde.\n\nLiterartuur\nG.H. Broekhuyzen Sr., Orgelbeschrijvingen, Amsterdam, 1986, 144 (B31).\nJan Jongepier, Vijf eeuwen Friese orgelbouw, Leeuwarden, 2004, 152, 153, 213.\nVictor Timmer, \u2018R.K. orgelbezit in Friesland omstreeks het begin der herleving\u2019, De Mixtuur, 83 (1996), 105-106.\nVictor Timmer, \u201cZoodat wij hem met vrijmoedigheid aan de Friesche kerken aanbevelen\u201d. Over Taeke Pieters Klimstra (1858-1945) orgelmaker te Wierum en Metslawier, Stichting tot behoud van het Nederlandse orgel 64, Elburg, 2006.\nVictor Timmer, \u201cVergeten mag niet worden onze dorpsgenoot, de heer Klimstra\u201d. Aspecten van de orgelgeschiedenis van vooral gereformeerd noordoost Friesland\u2019, Friese orgelkrant 2006, 16-18.\nVictor Timmer, \u2018Een onbekende orgelmaker uit Bolsward. Over leven en werk van Eeltje Sjoerds Ypma\u2019, Friese orgelkrant 2008, 19-21.\nVictor Timmer, \u2018Nogmaals Taeke Pieters Klimstra, Friese orgelkant 2009, 17.\n\nNiet gepubliceerde bronnen\nOrgelarchief Jan Jongepier.\nOrgelarchief Victor Timmer.\n\nOrgelnummer 1659",
  "Part15_023GoirleNieuwkerk": "Een orgel met een eenvoudig fronttype van uitgesproken Zuid-Nederlands model. Het orgel in Nieuwkerk heeft een middentoren die hoger is dan de zijtorens, wat bij de thans van Rogier bekende orgels verder alleen nog te vinden is in de Hervormde Kerk te Fijnaart (1877). De meeste bewaard gebleven orgels van Rogier bezitten een verlaagde middentoren.\nDe drie ronde torens bevatten elk vijf pijpen, wat ook een Zuid-Nederlands kenmerk is. De achterwaarts gerichte holle tussenvelden zijn ongedeeld.\nDe decoratie is betrekkelijk sober. De blinderingen lijken op lambrequins, zoals Rogier ze vaker toepaste, maar hebben een afwijkende vorm. Hun insnijdingen hebben gedeeltelijk het model van een driepas, wat het geheel iets neogotisch geeft. In de torenkappen zijn tandlijsten aangebracht. Het rijkst zijn de consoles onder de torens. De middelste bevat een forse cartouche, de beide andere zijn voorzien van een schelpmotief dat in omgekeerde vorm en iets verkleind in de middencartouche terugkeert. Deze vormen zijn ontleend aan de Lodewijk XIV stijl, die met zijn barokke karakter vanaf omstreeks 1840 veel beeldsnijders tot uitgangspunt diende.",
  "Part15_024ZwollePlantage": "Dit orgel geldt in oorsprong als een werk van de Zwolse orgelmaker Jan van Loo. Het front van dit instrument lijkt echter in het geheel niet op de andere orgelfronten van Van Loo die een duidelijk air de famille bezitten. De twee oudste instrumenten die van hem bekend zijn, in de Doopsgezinde Kerk te Blokzijl en in de Hervormde Kerk te Lutten, hebben een vijfdelig front met enigszins geholde en betrekkelijk smalle tussenvelden, die door schuin geplaatste lijsten in twee\u00ebn worden gedeeld (deel 1850-1858, 358-359 en deel 1858-1865, 54-55). Zijn drie latere instrumenten in de Hervormde Kerken te Hall (1866), Oud Avereest (1867) en Dedemsvaart (1870) hebben een zevendelige opbouw, ook weer met geholde betrekkelijk smalle tussenvelden. In de Plantagekerk nu zijn de tussenvelden vlak en relatief breed. Ook in de decoratie zijn geen overeenkomsten met het werk van Van Loo aan te treffen. Afgezien van het scherp gebladerde snijwerk, lette men op de draperie\u00ebn boven de tussenvelden en de tandlijsten in de torens. In zijn oudste twee orgels paste Van Loo wel draperie\u00ebn toe, maar alleen in de torens, terwijl zij in zijn latere instrumenten niet zijn aan te treffen. Tandlijsten zoekt men bij hem tevergeefs.\nEr is nog iets anders. Beziet men het orgel frontaal, dan valt op dat de proporties niet erg kloppen. Met name de torens zijn in verhouding tot hun breedte erg laag. Men kan moeilijk de gedachte van zich afzetten dat het front oorspronkelijk hoger is geweest en dus moet zijn ingekort.\nBezien wij het geheel eens nader. De decoratie is van een tamelijk grote verfijning. In de tussenvelden ziet men telkens een C-voluut waaruit zich rijk bladwerk ontplooit. Onder in het benedenveld is daaraan ook nog een palmet-achtige figuur toegevoegd. De decoratie aan de pijpvoeten in de zijtorens is vergelijkbaar, maar omvangrijker en strakker. Onder aan de middentoren zijn twee S-ranken te zien, die in het midden bij een fraaie bloem tezamen komen. Boven in dezelfde toren ziet men twee scherpbladige bladranken met bloemetjes in het midden; tussen de twee helften van de blindering lijkt op het eerst gezicht een gat te gapen, maar bij nadere beschouwing ziet men daar afhangende lat die deel uitmaakt van een smalle omlijsting rond de gehele blindering. Dit zelfde ziet men ook bij de blinderingen in de zijtorens, die verder bestaan uit wee ranken, waaruit naar het midden toe C-ranken voortkomen. De vleugelstukken zijn opvallend rijk: weelderige bladranken, die beneden in een krul eindigen en waarin verschillende muziekinstrumenten zijn verwerkt, links een traverso en een schalmei alsmede een blad muziekpapier, rechts een viool en een hoorn.\nVan wie zou dit front kunnen zijn? Het gebruik van scherp gebladerde bladelementen en van draperie\u00ebn boven de tussenvelden die over de zijstijlen afhangen, herinnert aan het werk van J.C. Scheuer, met name aan diens in 1843 gebouwde orgel in de Hervormde Kerk te Hoogeveen (deel 1840-1849, 161-164). De omlijstingen van de bovenblinderingen met afhangende scheidingslat vindt men hier ook. Verder zijn met name de blinderingen bij de tussenlijsten in de tussenvelden bijna gelijk aan die in Zwolle. De rijke vleugelstukken van het Zwolse orgel hebben echter in Hoogeveen geen equivalent. Toch lijkt het aannemelijk dat het orgelfront in de Plantagekerk afkomstig is van J.C. Scheuer en dat het uit het begin van de jaren veertig dateert.\nDe verdere geschiedenis blijft onduidelijk. Het lijkt er niet op dat Scheuer omstreeks 1842 een nieuw orgel heeft geleverd aan de Afgescheiden Kerk in de Nieuwstraat. Misschien heeft Van Loo in 1866 een oud front van Scheuer hergebruikt; hij was tenslotte de voortzetter van het bedrijf van diens zonen. De kerk aan de Nieuwstraat, die in sterk verbouwde toestand nog steeds bestaat, was niet erg groot en zou dan het door Van Loo beschikbaar gestelde front niet hebben kunnen bergen, tenzij het drastisch zou worden ingekort. Dat zou de vreemde proporties kunnen verklaren.\nHet beeld van David op de middentoren heeft daar waarschijnlijk van het begin af gestaan. De veel stijvere beelden van bazuin blazende engelen op de zijtorens werden bij de plaatsing in de huidige kerk aangeschaft. Zij zijn geplaatst op ronde voetstukken van dezelfde vorm als dat van David. Alleen is laatst genoemd voetstuk wel buitenproportioneel. Waarschijnlijk dateert ook dat uit 1875 en heeft men het aangebracht om het wat lage front in de monumentale nieuwe kerk wat meer hoogtewerking te verlenen.\nDe merkwaardige opengewerkte consoles onder de drie torens wijken in vormgeving en afwerking af van het overige snijwerk. Zij zijn noch voor Scheuer noch voor Van Loo kenmerkend en evenmin voor H.G. Holtgr\u00e4ve die in 1875 het orgel in de huidige kerk plaatste.",
  "Part15_025Steenwijkerwold": "Een charmant front van vijf geledingen met verhoogd geplaatste vlakke ongedeelde tussenvelden. De drie torens hebben elk zeven pijpen. Het front bezit nauwelijks ornamenten, waardoor een datering op grond van stijlkenmerken niet mogelijk is. De fors uitgevoerde kappen van de drie torens zijn voorzien van tandlijsten. Dit is dan tevens ook het enige element van het front, dat als passend in de midden-19e-eeuwse ontstaanstijd kan worden vermeld.\nDe consoles onder de torens bezitten slechts summier aangebracht omgekruld bladwerk. De blinderingen in de drie torens bestaan uit vlakke, gesloten vullingen, waaronder dunne banen zijn aangebracht, waarvan de lijn een tegengesteld verloop met de onderzijde van de vullingen vertoont. Boven de tussenvelden is alleen een brede, gebogen lopende band geplaatst.\nDe vleugelstukken bezitten elk twee s-voluten boven elkaar, opliggend tegen een gesloten ondergrond geplaatst.",
  "Part15_026Grootegast": "Vijfledig, vlak uitgevoerd front in de stijl van de gotiek. Door het geringe aantal pijpen  maakt het front een slanke indruk, ondanks het feit dat de onderkas geen insnoering heeft. De verschillende frontgeledingen hebben frontstokken op wisselende hoogte: het middenveld het laagst, de zijvelden iets hoger, de tussenvelden nog iets hoger.\nDe stijlen van het middenveld en de zijvelden worden bekroond door pinakels. Het middenveld wordt aan de bovenzijde afgesloten door een spitsboog met langs de onderzijde klimmende ornamenten. De zijvelden hebben een rechte afsluitende bovenlijst, waarop kantelen zijn te zien. De tussenvelden hebben aan de bovenzijde een vrij fragiel uitgevoerde ezelsrugboog. Ook het paneelwerk van de onderkas en de vullingen onder de frontgeledingen hebben neogotische vormen, waarbij de spitsboog vooral in de onderkas voorkomt.",
  "Part15_027Oudenbosch": "E\u00e9n van de meest zonderlinge voorbeelden van huisorgelmeubelkunst. Daar orgelmaker Hendricus Dominicus Lindsen ook als vervaardiger van kerkmeubilair actief was, is het niet onaannemelijk hem ook als auteur van dit orgelmeubel te beschouwen. Het basismeubel is opgezet volgens wandpianomodel met opstand met ojiefvormig scharnierend klavierdeksel. In het bovenblad van de opstand zijn scharnierende uitklinkluiken aangebracht, die echter niet van een zwelinrichting zijn voorzien. De hoofddecoratie is neoclassicistisch. De pilasterelementen aan weerszijden van onderkas en opstand worden door omgekeerde ojiefconsoles aan weerszijden van het klavierdeksel met elkaar verbonden. Onder aan weerszijden van de opstand zijn forse voluutelementen geplaatst met een waaiervormdecoratie aan weerszijden, de grondplaten daarvan kunnen met het klavierdeksel worden uitgeschoven. Opmerkelijk zijn voorts de gespleten en gekrulde tongvormige elementen welke de functie van basementen en kapitelen van de pilasters overnemen, maar tevens op de omgekeerde zijconsoles te vinden zijn. Geheel onder aan het basement van de onderkas zijn deze tongen van een robbellijst voorzien. Op de panelen van de deuren van de onderkas zijn horizontale en verticale gecanneleerde lijsten aangebracht, eindigend in een blokvorm met halve gerasterde C-voluut met bolvormige knop. In de hoeken zijn forse diagonale palmetten aangebracht. Onder de tussenstijlen van de opstand zijn gestileerde halve bloemen boven het klavierdeksel aangebracht. Voor het overige is de opengewerkte decoratie van de opstand, bestaande uit gefineerd zaagwerk met opgelegde lijsten voor de hoofdvormen, geheel in de vormentaal van de decoratieve neogotiek uitgevoerd. Centraal in het middenveld bevindt zich een achtledig rozet waarvan de afzonderlijke segmenten zijn ingevuld met tweepassen uitlopend in een rad met gestileerde hogels. Het centrale rozet wordt geflankeerd door een viertal visblazen met in de spitsen een gestileerde fleur-de-lis en vervolgens een vierpasrozet dat onderling weer is ingevuld met tegengesteld roterende visblaastriglopen en vierpasrozetten met centrale ingesnoerde ruit. Boven- en onderrozetten zijn ten opzichte van elkaar gedraaid zodat de kleine rozettten horizontaal en verticaal van plaats wisselen. Hoofdvorm van de beide identieke opengewerkte opstandpanelen aan weerszijden is een tweeledige spitsboog, in de zwikken gevuld met vierpasrozet met ingesnoerde ruit en kleinere drie- en vierpas. De opgelegde lijsten van de hoofdboogvorm eindigen in niet uitgesproken neogotische console-elementen. De middelste boogsegmenten zijn gevuld met achtledige rozetten. De buitenste boogsegmenten zijn elk weer tweeledig onderverdeeld met in de spitsen een vierpasrozet, in de binnenste boogsegmenten een zespasrozet en in de buitenste een visblaastrigloop. Daaronder een vijfpas waaronder tenslotte per hoofdboogsegment een reeks van vier boognissen is aangebracht. De neogotische profilering van de opstandpanelen keert terug in de opengewerkte uitneembare klavierlijst. Aan weerszijden van de tussen bladranken geschilderde centrale signatuur met plaatsnaam Utrecht en jaartal 1856 zijn van binnen naar buiten toe rozetten aangebracht met achtereenvolgens een davidster, een vierpas met centraal vierkant, een visblaastrigloop en een zevenpas. Al met al een schoolvoorbeeld van onbekommerd eclecticisme.",
  "Part15_028Tilburg": "Het front van dit orgel is een neogotische versie van het door Loret veel toegepaste fronttype met een breed middenveld, geflankeerd door twee torens. De bij dit model gebruikelijke zijvelden ontbreken hier.\nHet middenveld heeft een kielbogige afsluiting en wordt secundair verdeeld in twee bogen; de pijpopstelling is daarmee in overeenstemming: men ziet twee maal zeven pijpen in een V-vormige opstelling en \u00e9\u00e9n pijp in het midden die de functie vervult van de ontbrekende middenstijl. Alles nauw verwant aan wat het middenveld in Goirle (1856) te zien geeft. De boog rust op twee niet erg gotische pilasters met inkassingen. Aan de bovenzijde wordt de middenpartij afgesloten door een kam. De boogzwikken zijn met eenvoudig traceerwerk opengewerkt. De bekroningen van de torens zijn in 2008 gereconstrueerd.",
  "Part15_029AmsterdamOLV": "De huidige opzet van het front dateert uit 1903, toen het bestaande orgel een opstelling in twee kassen, aan weerskanten van het venster, kreeg. De kassen zijn hoog boven de koortribune geplaatst, kennelijk om zoveel mogelijk ruimte voor het koor te scheppen. Er zijn meerdere kolommen ter ondersteuning onder beide kassen aangebracht.\nDe frontzijde van beide kassen overkraagt sterk, en reikt tot aan de balustrade van de koortribune. Beide kassen konden zodoende de maximaal mogelijke ruimte krijgen.\nHet eigenlijke front heeft slechts 28 frontpijpen. Aan de binnenzijde zijn spitse torens met elk negen pijpen geplaatst, elk aan de buitenzijde geflankeerd door een iets vlakker veld van vijf pijpen. Van zowel de torens als de velden is de middelste pijp van bosselering voorzien.\nTussen de buitenste velden en de zijwanden van de kerk zijn de opengewerkte frontkransen voortgezet, de spitse vormen onder de torens en velden keren ook bij dit onderdeel weer terug. Op dit laatstgenoemde element is nog een kleine verhoging te zien, waarop forse beelden zijn geplaatst.\nDe toegepaste stijl wortelt in de laatste fase van de gotiek. In de kransen zijn veelvuldig visblaasmotieven toegepast. De afsluitende gotische bogen boven de velden zijn in \u2018ezelsrug-vorm\u2019 uitgevoerd. De beide zijden van de spitse torens worden elk door een afzonderlijke spitsboog be\u00ebindigd. Als bekroning dragen de torens opengewerkte spitsen.",
  "Part15_030Radewijk": "Eenvoudig maar stijlvol Engels orgelmeubel, bestaande uit een onderkas van gelijke breedte als die van de bovenkas, en een bovenkas met vijfdelig vlak front.\nDe houten imitatie-frontpijpen zijn van een vergulding voorzien. In de beide buitenste velden staan de grootste pijpen, in het middelste veld, waarvan de bekronende kap wat lager ligt dan beide de buitenste velden, staan pijpen die wat lengte betreft op die van de buitenste velden volgen. Het paneeltje tussen de onderste frontlijst en de pijpvoeten is bij het middenveld iets hoger dan bij de buitenste velden. De beide tussenvelden vormen de breedste elementen in dit front. Ze zijn ten opzichte van de partijen met drie pijpen ook weer hoger geplaatst. De labiumlijn verloopt in een duidelijke V-vorm.\nAlle frontvelden worden aan de bovenzijde afgesloten door een vlak boogvormig paneeltje. De afsluitende lijsten boven de tussenvelden bestaan uit meerdere \u2018lagen\u2019 en zijn daardoor vrij massief uitgevallen, ook al heeft men dit door de gekozen vormgeving trachten te verzachten.\nBovenop deze lijsten bevindt zich het enige ornament dat dit front rijk is: een luchtig opzetstukje, opgebouwd uit twee liggende, symmetrisch gekoppelde S-voluten. Opmerkelijk zijn tenslotte de vrij brede frontstijlen, die aan de onderzijde van een basementje zijn voorzien. Ze dragen de horizontale, eenvoudig vormgegeven uitkragende kappen van de drie velden met grootste pijpen.\n\nNiet gepubliceerde bron\nInformatie verstrekt door F.R. Feenstra.",
  "Part15_031Wilnis": "Een vlak, Victoriaans front in open opstelling. De vier gelijkvormige stijlen aan de voorzijde suggereren een drieledige indeling met hoektorens en een middenveld. Deze stijlen worden aan de bovenzijde afgesloten door een sobere pinakel, karakteristiek voor het werk van Bevington & Sons. Ook de hoeken aan de achterzijde van de kas worden gemarkeerd door dergelijke stijlen. De zijwanden worden in feite gevormd door de grootste pijpen van de Bourdon 16'. De achterwand van de kas is in 1980 deels verwijderd.\nDe pijpen in de hoektorens zijn sprekend, in tegenstelling tot de houten imitatiepijpen van het hoger geplaatste middenveld. Tussen de klaviatuur en het middenveld is een fries met driepassen aangebracht. Op ongeveer driekwart hoogte van de frontpijpen en de zijwandpijpen is een doorlopende sierregel aangebracht, met kruisbloemen aan de bovenzijde en kielbogen aan de onderzijde.\nDe huidige kleurstelling dateert uit 1980 en is in 2006 opnieuw aangebracht. Of de frontpijpen oorspronkelijk decoratief beschilderd waren, is niet meer vast te stellen. In elk geval waren de frontpijpen al op de vorige locatie van het orgel niet (meer?) van decoraties voorzien.",
  "Part15_032Oudewaterkoororgel": "Dit instrument kon naar Angelsaksisch gebruik terzijde van het koor worden opgesteld. In origine bestond het front uit de thans nog aanwezige drieledige middenpartij, welke in 1886 iets achterwaarts in stijl met een tweetal zijvelden met zinken pijpwerk moet zijn uitgebreid. De blokvormige basis van het front is nog neoclassicistisch van aard, de ornamentiek is geheel vanuit de decoratieve neogotiek opgezet. Het middenveld wordt bekroond door een kielboog, inwendig van toten, uitwendig van hogels voorzien. De zijvelden worden alle bekroond door een kanteellijst. Als blinderingen zijn hier aan de pijpuiteinden driepasbogen aangebracht met vierpasrozetten in de zwikken. De gelede frontstijlen zijn voorzien van gestileerde pinakels. Als traceerwerk in de panelen onder de buitenste zijvelden zijn kielbogen met toten onder rondbogen aangebracht. De huidige kleurstelling van de kas werd bij plaatsing in Oudewater gerealiseerd. De nieuwe frontpijpen volgen qua labiumverloop de oude exemplaren. In de linkerzijwand is ter vervanging van houten dummy\u2019s een loos pijpenfront in open opstelling aangebracht.",
  "Part15_033Huissen": "Dit neogotische front heeft een aantal bijzonderheden. Er is een prominente plaats ingeruimd voor polychromie, net als bijvoorbeeld bij het orgel in Nes aan de Amstel (1893). Het kroningstafereel onder de middentoren is ook een uniek element in dit front. De overhoekse plaatsing van hoektorens zoals in Huissen komt niet veel voor bij neogotische fronten in Nederland. Andere voorbeelden zijn Utrecht (St.-Joseph, 1873), Deventer (Doopsgezinde Kerk, 1894) en Nieuwleusen (De Voorhof, 1894). Opmerkelijk zijn verder de zeer brede tussenvelden overspannen door een lijsten met vierpassen die doen denken aan luchtbogen. De fijnzinnigheid van het blinderingswerk  boven in de middentoren en in de lijst onder het frontpijpwerk contrasteert met de eenvoudige drieledigheid van het front. De zijkant van de kas aan de hoofdbeukzijde (rechts) is rijk uitgewerkt met maaswerk dat verwijst naar raamtraceringen uit de steenarchitectuur. Samen met de overhoekse hoektorens verschaft dit het orgel vanuit de kerk een levendige aanblik.",
  "Part15_034Termunten": "Een eenvoudig drieledig neogotisch front op een onderbouw die op de oorspronkelijke locatie ook in een balustrade was opgenomen. Er zijn drie vlakke velden. Het middenveld wordt bekroond door een wimberg, de zijvelden hebben een rechte bovenafsluiting. Oorspronkelijk werd het middenveld bekroond met een ornament, dat helaas spoorloos verdwenen is. In de frontkrans en de bovenlijsten op de zijvelden zijn geometrische figuren uitgezaagd. Bij de pijpvoeten zijn tootlijsten aangebracht. De bovenblinderingen van de zijvelden zijn spitsbogig, het middenveld heeft een geschubde bovenblindering. De boerse vleugelstukken lijken door het Jugendstil te zijn ge\u00efnspireerd; ze dateren vermoedelijk uit ca 1905. De onderbouw heeft aan de voorzijde drie onversierde panelen. Ter weerszijden van de orgelkas is in 2009 wederom een balustrade aangebracht.\n\nNiet gepubliceerde bronnen\nJan Jongepier, Rapport over het orgel uit de Doopsgezinde Kerk te Noordbroek, te plaatsen in de Hervormde Kerk te Termunten. Leeuwarden, 1998.\nArchief Mense Ruiter orgelmakers.\nOrgelarchief Peter van Dijk.\nOrgelarchief Frans Talstra.",
  "Part15_035DenHam": "Eenvoudig uitgevoerd front van drie vlakke, vrijwel gelijke velden. Alle velden bezitten frontpijpen met V-vormig labiumverloop.\nDe hoofdopzet is van 1867. De detaillering is in het kader van de restauratie van 2008 gewijzigd, met als doel een meer harmonieus geheel te verkrijgen. Zo is de middelste horizontale lijst zwaarder uitgevoerd, is de kap verhoogd, en werd boven de frontpijpen ornamentiek in eenvoudige neogotische detaillering aangebracht. De beide stukken in de zijvelden zijn 19e-eeuws en komen uit de voorraad van de restaurateur, het nieuwe middelste stuk is hier van afgeleid. De strengheid van het blokvormig meubel wordt enigszins verzacht door de kantelen die aan drie zijden op de bovenlijst zijn aangebracht.",
  "Part15_036RijssenHoeksteen": "Het regelmatige patroon van relatief smalle, verdiepte panelen doorbreekt doelmatig de eenvoud van deze kas. Het stijl- en regelwerk van de panelen aan de frontzijde en de zijkanten is \u2018verzacht\u2019 met biljoenen. Dit verschaft de panelen een speels effect. Subtiel zijn ook de bescheiden pinakels op de vier hoekstijlen van de kas. Ten slotte is de bovenregel in het front van eenvoudige versiering voorzien. Door deze elementen en de sterke tekening van het hout wordt de aanblik van het orgel in zijn huidige staat bijna sterker door de kas zelf bepaald dan door het frontpijpwerk. Oorspronkelijk was het frontpijpwerk bont beschilderd.",
  "Part15_037Waddinxveen": "Dit traditioneel vijfledige front werd in 1870 door de firma Wed. H.B. Lohman en J. Schaaffelt geleverd voor een bestaand instrument. Vormgeving met holronde tussenvelden met tegengesteld labiumverloop en ornamentiek herinneren aan eerder werk van H.B. Lohman, met name diens instrument te Noordwijkerhout (1841). Naar Lohman-gebruik ontbreken blinderingen bij de pijpvoeten, het gesneden, deels opengewerkte bladwerk aan de pijpuiteinden is nog het meest geprofileerd boven de gedeelde tussenvelden. De torens rusten op traditionele acanthusbladconsoles met druiper, als torenbekroningen zijn een blaasinstrumententrofee met gestileerde lier alsmede vlampotten met draperie toegepast. Opmerkelijk zijn de ongedecoreerde sofiet met flankerende consoles en de forse met gestileerde bladslingers gedecoreerde vleugelstukken, mogelijk in later instantie (1898?) geplaatst om dit bescheiden instrument meer voorkomen te verlenen.",
  "Part15_038Voorschoten": "Een front dat onder de Nederlandse orgelfronten het predicaat \u2018buitenbeentje\u2019 verdient op grond van de verhoogde plaatsing en de ongewone compositie. De orgelkas werd in 1871 gemaakt door de schrijnwerkerij van Johannes Hendrikus Smits te Cuijk, overigens geen familie van de orgelmakers uit Reek met dezelfde achternaam. Het ontwerp stamt mogelijk van Th. Asseler, de architect van het kerkgebouw.\nBij een modernisering van de kerk in 1958 werd de kas van alle bekroningen ontdaan. Alleen de lijsten boven de velden met de kleinste frontpijpen bleven intact. Voorts werd de gekortwiekte kas wit geschilderd.\nIn het kader van de restauratie van 2009 is de witte verflaag van 1958 verwijderd. Omdat van de oorspronkelijke verschijningsvorm van het meubel tekeningen n\u00f2ch foto\u2019s teruggevonden werden, zijn de ontbrekende bekroningen als een zo waarschijnlijk mogelijke hypothese gereconstrueerd.\nOm ruimte te winnen op de koortribune is de kas in 1871 als het ware op een tweede etage geplaatst, ondersteund door kolommen. Drie spitsbogen vormen de onderbouw, alleen de middelste is vanwege de benodigde ruimte voor het mechaniek gesloten.\nHet front bestaat uit zeven geledingen. Voor de plaatsing van de frontpijpen zijn drie verschillende niveaus gekozen. Het middengedeelte is voor de grootste pijpen. Hiervoor zijn drie velden naast elkaar gereserveerd, het middelste met zeven grote pijpen van prestantmensuur, met aan weerszijden hiervan een smal veld met vijf pijpen van engere mensuur. Onder deze drie velden is een paneel te zien, dat zes spitsboognisjes bevat, gescheiden door dunnen kolommen. De smalle velden van vijf pijpen staan op een hoger niveau dan het middenveld, waartoe onder de smalle velden kleine paneeltjes zijn geplaatst. Op hetzelfde niveau als de smalle velden van vijf pijpen volgen vervolgens brede velden met de kleinste frontpijpen, per veld toen stuks. In tegenstelling tot de drie middenvelden, die een V-vormige labiumlijn bezitten, hebben deze brede velden een heletoons-volgorde. Onder deze brede velden zijn opengewerkte gestoken panelen aangebracht, waarin plantaardige motieven te zien zijn.\nHet front heeft als buitenste begrenzing overhoekse torens, die als enige op de scheidingslijst tussen onderbouw en bovenkas zijn geplaatst. Naast alle vlakke velden, die vrijwel de gehele breedte innemen vormen deze bescheiden zijtorens het meest plastische element in de pijpenopstelling. Een tweede element dat enige beweging in het geheel genereert, is de schuine plaatsing van pijpvelden. De velden van vijf pijpen staan naar het midden toe schuin naar achteren, de brede tussenvelden hebben een soortgelijke schuine positie, maar dan naar de zijtorens toe. De hoek waaronder is echter gering, niet meer dan 10 \u00e0 12 graden.\nOriginele delen van de ornamentiek bevinden zich in de zes zwikken tussen de spitsbogen van de onderkas en de tussenlijst, en in de panelen onder de brede velden. Ook de schuine lijst met de hogels die zich boven de brede velden bevindt is nog authentiek, evenals de fors uitgevallen tootlijsten bij de pijpvoeten.\nDe in 2009 gereconstrueerde bekroningen van de drie middenvelden en de zijtorens is afgeleid uit de pijpvolgorde. Bij de velden heeft dat geleid tot wimbergen, waarin driepassen zijn opgenomen, bij de zijtorens tot een gesloten blindering en een uiterst eenvoudige bekroning met opengewerkte spitsen, die in hoofdzaak voor het herstel van de verwachte contouren bedoeld lijkt. Van de overige bekronende details behoren de zes pinakels tot het originele bestand, terwijl de hiertussen geplaatste fialen op de toppen van wimbergen en torenbekroning nieuw zijn.",
  "Part15_039Bergschenhoek": "Een front met een eenvoudige vijfdelige opbouw, bestaande uit een spitse verlaagde middentoren, vlakke velden met benedenlijsten in de vorm van een flauwe S en licht inzwenkende bovenlijsten, alles geflankeerd door trapeziumvormige torens. De sierlijke vorm van de lijsten van de velden is in veel Engelse orgelfronten vanaf de 18e eeuw terug te vinden, zij het meestal met een verhoogde middentoren. Opvallend zijn de zware ronde basementen onder de zijtorens. Blinderingen bevinden zich alleen aan de pijpuiteinden in de torens; zij vertonen eenvoudige plantaardige motieven. De thans nog aanwezige stijlkenmerken bieden geen aanknoping voor een enigszins nauwkeurige datering.\nHet verhaal gaat dat deze orgelkas omstreeks 1873 zou zijn vervaardigd voor de Franse ex-keizer Napoleon III. Als men bedenkt dat deze in 1871 in ballingschap naar Engeland moest gaan en reeds in januari 1873 overleed, is deze overlevering tamelijk onwaarschijnlijk.",
  "Part15_040Nieuweschans": "Een binnen het werk van Knipscheer ongewoon front: gevat in een geheel vlak vierkant en klassiek ingedeeld met drie \u2018torens\u2019, steeds gescheiden door twee dubbele tussenvelden. Toch zijn er argumenten die aannemelijk maken dat het hier wel degelijk het originele front uit 1874 betreft, en dat het orgel in 1925 dus integraal in Nieuweschans in gebruik is genomen. Deze argumenten zijn dat Knipscheer wel vaker \u2018Duits\u2019 ogende frontoplossingen koos \u2013 zo zijn de fronten in Heemskerk en Heesselt (1857) en Woudenberg (1868) gebaseerd op ontwerpen die naar de fronten van orgelmaker Ibach verwijzen. Ook deze drie orgels hebben fronten waarin een vierkante hoofdvorm domineert; de indeling, het labiumverloop en het toepassen van pilasters in Heemskerk en Heesselt zijn zelfs nagenoeg identiek met die in Nieuweschans. Daarop is de hypothese te baseren dat Knipscheer bij dit orgel koos voor een eigen \u2013 eenvoudiger \u2013 variatie op het thema Heemskerk/Heesselt. Er is ook een praktisch argument: de factuur van het orgel toont nergens dat het front en de rest van het instrument in wezen twee separate delen zouden zijn. Dat het front uit 1925 dateert, lijkt overigens in ieder geval vergezocht. Als orgel en front al niet bij elkaar zouden horen, dan is het front wezenlijk ouder. In 1925 zou, gezien de financi\u00eble situatie in Nieuweschans en de algemene gewoonte destijds ongetwijfeld voor een open front gekozen zijn, en niet voor iets klassieks als dit front.",
  "Part15_041LeidenRegenboog": "Een typisch Victoriaans front in spatial design, waarbij slechts de onderkas in hout is uitgevoerd en dak en achterwand van de eigenlijke kas volledig ontbreken. De sprekende frontpijpen zijn in een drietal velden opgesteld met achtereenvolgens Gis, C en G van de Open Diapason 8' als grootste pijpen in het midden. De buitenvelden worden elk overhoeks geflankeerd door een viertal loze metalen pijpen van gelijke lengte maar met oplopend labiumformaat. In aansluiting daarop is in beide zijfronten het houten pijpwerk van C-H plus c-cis van Bourdon 16' opgesteld met eveneens de grootste exemplaren (C en Cis) in het midden. De velden worden niet door frontstijlen van elkaar gescheiden; wel wordt de drieledige veldindeling aan de voorzijde geaccentueerd door geprofileerde consolelijsten in de holronde krans. De onderkas is van eenvoudig paneelwerk met geschuinde profielen voorzien. In de kranslijst is een firmasignatuur met jaartal opgenomen. De geschilderde sjabloondecoratie van de frontpijpen is bijzonder levendig: elke pijp is van een drietal gestileerde bloemfiguren voorzien, achtereenvolgens op het labium en onder en boven een geschilderde blauwe pijpenband. Ook de pijpuiteinden zijn van een sjabloondecoratie voorzien. De contourwerking van de pijpdecoraties volgt de conform de corpuslengten oplopende voet- en labiumhoogten.",
  "Part15_042Aalst": "Eenvoudig uitgevoerd front van drie vlakke velden, samengevat onder \u00e9\u00e9n groot frontaal. De drie geledingen worden elk door een rondboog afgesloten. De stijlen zijn als kolonetten opgevat. De labiumlijn van de frontpijpen in de drie velden is als \u00e9\u00e9n geheel gedacht en loopt naar het midden toe licht op. Tussen de bovenlijst van het frontaal en de bogen is een eenvoudig gedetailleerde invulling te zien.",
  "Part15_043Liempde": "Een rijk gedecoreerde neogotische orgelkas met een front van zeven geledingen. In het midden trekt een wel heel manifest aanwezige middentoren de aandacht. Er zijn maar liefst elf pijpen in ondergebracht. De ontwerper van het meubel heeft hiervoor de trapeziumvorm gekozen. Op grond hiervan werden de pijpen geordend met de grootste drie middenin, geflankeerd door tweemaal vier pijpen schuin naar achteren weglopend.\nDe zijtorens bezitten zeven pijpen en zijn daarom meer bescheiden van breedte.\nDe tussenvelden zijn vlak uitgevoerd. Aan beide zijden zijn er twee velden naast elkaar, die hoger geplaatst zijn dan de pijpen in de torens. Onder de velden zijn paneeltjes aangebracht. De beide velden worden gescheiden door een brede stijl. Het labiumverloop is symmetrisch per twee velden: bij de binnenste velden oplopend, bij de buitenste aflopend.\nBij de middentoren bevinden de labia van de drie grootste pijpen zich op \u00e9\u00e9n lijn, bij de twee groepen van vier pijpen loopt de labiumlijn op. In de zijtorens bevinden de labia zich weer op \u00e9\u00e9n lijn. Onder de drie fronttorens zijn spitsboogfriezen en hangende ornamenten geplaatst. Blinderingen of tootlijsten bij de pijpvoeten zijn niet aanwezig.\nDe drie torens worden door opengewerkte hoge spitsen bekroond. Bij de boveneinden van de pijpen zijn wimbergen met driepassen geplaatst, drie voor de middentoren, voor elke zijde van de trapeziumvorm \u00e9\u00e9n, en twee voor de zijtorens. Pinakels flankeren de wimbergen. Uit dit geheel rijzen tenslotte de hoge opengewerkte spitsen op. Gesneden kapiteeltjes markeren de aanzet van de wimbergen, bij de middentoren bevinden de twee buitenste zich tegen de frontstijlen, de twee middelste hangen zonder meer onder aan het punt waar twee wimbergen elkaar raken.\nDe middenstijl tussen de twee velden bezit een inkassing met een spitsboogje bovenaan. Soortgelijke boogjes zijn ook bij de boveneinden van de pijpen in de velden toegepast. Alle vier de veldjes worden bekroond door wimbergen waarin een driepas is uitgespaard. Deze vier wimbergen bezitten elk een kruisbloem als bekroning. Boven de stijl die de velden scheidt is tenslotte ook weer een pinakel geplaatst.",
  "Part15_044HorssenHerv": "Een vroeg voorbeeld van een door Maarschalkerweerd & Zn, met name voor monastiek gebruik ontwikkeld basisorgel met een gering aantal registers, met voor de acht-voets registers een gezamenlijk, afzonderlijk registreerbaar groot octaaf. Een sprekend pijpenfront - een voor ons land vroeg voorbeeld van open pijpopstelling - is bij dit instrument aangebracht aan de korte zijde aan de discant van de lade. Van de sobere neogotische decoratie resteren de flankerende gelede frontstijlen met ezelsrugprofilering en bekronende kantelen. De frontvoetlijst met gotisch traceerwerk en de oorspronkelijke sierlijst met vierpasrozetten verdwenen in 1934, evenals het briefpaneel onder het pijpenfront, waarvan de doorgezaagde flankerende stijlen thans op de balustrade rusten. De eiken linker zijwand met klaviatuur bleef vrijwel geheel intact. Aan de neogotiek herinneren hier de opengewerkte driepassen in de geprofileerde driehoekige schragen onder het uitstekende klaviertafelblad.",
  "Part15_045Vorden": "Op de in de toren gelegen koortribune bevindt zich dit uitzonderlijk neogotisch orgel. Het is vanuit de kerk nauwelijks zichtbaar aangezien het dwars, tegen de zijmuur van de koorruimte is geplaatst. Het instrument kan worden beschouwd als een orgel met voorkantbespeling.\nDe orgelkas kent drie verticale geledingen. De middelste geleding bevat de klaviatuur, welke samen met de registerborden enigszins uitgebouwd is. Iets hoger dan deze klaviatuuruitbouw bevindt zich een tussenlijst die de kas in een onder- en bovenkas verdeelt. De onderkas bevat aan weerskanten van de klavieruitbouw deuren die toegang geven tot het binnenwerk.\nIn de onderkas zijn op verschillende plaatsen briefpanelen toegepast. Ze zijn te zien tussen de klaviatuuruitbouw en het frontveld, in het knieschot, en in de onderste helft van de beide toegangsdeuren. De bovenste helft van de deuren is opengewerkt. Door middel van een ruitvormige opzet zijn hier zowel vierpassen, hartvormen als veelhoekige openingen gemaakt.\nDe bovenkas heeft slechts \u00e9\u00e9n vlak frontveld met negen pijpen. Het bevindt zich in de middelste geleding, boven de klaviatuuruitbouw. Als bekroning is boven het pijpenveld een beeld geplaatst.\nDe beide zijpartijen van de bovenkas bevatten uitsluitend openingen voor de klankdoorgifte. Onder- en bovenaan twee reeksen van drie ronde openingen boven elkaar, daar tussenin drie langwerpige openingen. De rechte bovenlijst van de zijpartijen wordt bekroond door balustrades.",
  "Part15_046Amsterdam-Sloten": "Vijfledig front met ongedeelde, hol gewelfde tussenvelden. Alle frontpartijen zijn op gelijke hoogte geplaatst. De middentoren bevat negen pijpen, waardoor dit element een sterk accent krijgt, zeker in vergelijking met de veel smallere zijtorens met elk zeven pijpen. De pijpen in de tussenvelden bezitten een sierlijk gebogen labiumlijn.\nDe laag gehouden blinderingen bij de pijpvoeten bestaan uit composities van S-voluten en bladmotieven. De blinderingen boven in de torens zijn in hoofdzaak uit fors vormgegeven vegetatieve motieven opgebouwd, steeds in volstrekte symmetrie. De tussenvelden hebben blinderingen in de vorm van een opgenomen draperie, compleet met koordjes en kwastjes.\nUitbundig dansende en musicerende putti, geplaatst op simpele piedestals, bekronen de zijtorens. Op de middentoren is een muziektrofee geplaatst, tussen de segmenten van een gebogen onderbroken fronton. Op de bovenlijst boven de tussenvelden zijn cherubijntjes te zien waarvan de uitgerekte vleugels de gehele lengte van de lijsten vullen.",
  "Part15_047HeerlenKapel": "De vijfdelige kas bestaat uit een hogere middentoren, twee smalle tussenvelden en twee zijtorens. Dit ontwerp is weer een voorbeeld van de rijkdom aan variaties die de Gebr. M\u00fcller voor hun kassen toepasten. In Kayl bouwde de firma in 1895 een soortgelijk orgel met een verwant front, maar met een lagere middentoren en twee hogere zijtorens. Ook de onbekommerde stijlvermenging die we vaker tegenkomen bij hun ontwerpen zien we in beide orgels terug. Neoclassicistisch zijn de halfzuilen met eenvoudige kapitelen op de stijlen en de frontons op de torens, neogotisch zijn de drielobbige blinderen van de torens (afwezig in Kayl) en de tootlijstjes op de gebogen lijsten boven de tussenvelden, en romaniserend zijn de rondbogen van de torens en velden. De ornamentiek in Heerlen is sober: voluutkrullen met een pijpappel boven de rondbogen van de torens; in de frontons eveneens voluutkrullen met als extra in het timpaan boven de middentoren een klein harpje.\nHet contrast tussen de speelse gebogen lijnen en de rechte lijnen, een contrast dat overigens terugkeert in de onderlijst van de pijpvoeten, zorgt in combinatie met de breedte van het front voor een charmant en goedmoedig geheel.",
  "Part15_048Oudeschild": "Een navolging van een front van het huis Van Dam, dat voor het eerst was toegepast in Oudwoude in 1856. Achter dit front, waarvan de frontpijpen houten imitaties van metalen pijpen zijn, stond van 1888 tot 1982 een harmonium.\nDe uitvoering is uiterst sober gehouden. Simpele ornamenten bij de pijpvoeten, bestaand uit herhaalde motieven, zeer eenvoudige bovenblinderingen. Op de kappen van de torens en op de buitenste stijlen zijn kleine vazen als bekroning geplaatst. De vleugels bestaan uit vrij brede vlakke banden in een voluutachtige vorm, onderaan eindigend in een krul, waaraan minuscule blaadjes ontspringen, al met al een reductie tot het meest noodzakelijke van dit meestal zeer expressief uitgevoerd ornament. Aardig zijn daarentegen de vrij gedetailleerd uitgewerkte consoles onder de twee ronde torens, zonder twijfel het mooiste ornament in dit front, thans echter vanuit de kerk nauwelijks zichtbaar nadat de wand onder het orgel naar voren is verplaatst om de zaalruimte onder de orgelgalerij te vergroten. Vermeldenswaard is tenslotte ook nog het ornament dat midden op de bovenlijst van het middenveld is aangebracht, met symbolen in een cirkel.",
  "Part15_049Hengelo-Beckum": "Vlak vijfledig front op een vrij lage onderkas. De frontpijpen van het middenveld zijn op een lager niveau geplaatst dan de pijpen in de overige velden. De uitvoering is in de meest eenvoudig denkbare neogotische stijl. De frontstijlen zijn vlak. Onder de vier iets verhoogd geplaatst frontvelden zijn simpele paneeltjes aangebracht.\nHet middenveld wordt bekroond door een wimberg, die echter een horizontale lijst doorbreekt. Binnen deze wimberg is een vulling van een driepas te zien. De zijvelden hebben een simpele spitsboog boven de pijpen. Daarboven echter een balustrade met spitsboogtraceringen. Boven de tussenvelden is een vlakke, licht gebogen bovenlijst geplaatst.\nDe frontstijlen zijn boven de horizontale bovenlijsten doorgetrokken en worden door puntvormige ornamenten afgesloten.\nOpvallend is dat de frontpijpen in het middenveld aansluiten aan het kastwerk, terwijl er bij de overige frontpartijen onbewerkte ruimte tussen de pijpen en de bovenlijsten overgebleven is.",
  "Part15_050Ulrum": "Front van het bekende zevenledige type, teruggrijpend op het omstreeks 1865 ontwikkelde prototype. De ongedeelde velden zijn hier recht, de smalle gedeelde velden hol gebogen uitgevoerd. Bij de herinrichting van de kerk gingen de oorspronkelijke drie draagkolommen onder het orgel verloren. Ook de tekstborden op de panelen onder de vleugelstukken (links \u2018Looft de HEERE\u2019 , rechts \u2018Ps. 150 V.s 1\u2019) zijn verdwenen.\nDe panelen onder de ongedeelde velden en tussen de gedeelde velden zijn vlak uitgevoerd, zonder diamantkoppen. Blinderingen samengesteld uit voluutvormen en plantaardige thema\u2019s, in de torens zowel onderaan als boven voorzien van een koppelmotiefje, bovenaan iets over het lijstwerk heen stekend.\nDe opzetstukken op de zijtorens bestaan uit schilden waarop een bloemstukje, het geheel omlijst door gespiegelde C-voluten. De middentoren heeft een breed piedestal met vergulde knopjes, met daarop een lier, zijwaarts vergezeld door voluten en enkele takjes.\nDe vleugelstukken ontspringen bovenaan met dunne bladranken aan de zijstijl, om meer naar onderen over te gaan in een grote C-voluut, eindigend in een bloem, met binnen de voluut ruitwerk. Ondanks de aanwezige bekende ingredi\u00ebnten is dit een vrij zeldzame variant.",
  "Part15_051Asperen": "De kas van dit orgel is ontworpen door de Rotterdamse architect B. Hooykaas jr, bouwer van de in 1892 in gebruik genomen Noorderkerk en het daarin geplaatste meubilair. Het is dan ook logisch dat Hooykaas van kerkmeesters het verzoek krijgt een ontwerptekening voor het orgel te maken: frontschema en ornamentiek van dit orgel vertonen nauwelijks parallellen met door Witte doorgaans geleverde orgels.\nVoor de bouw van dit orgel zijn aanvankelijk onvoldoende fondsen beschikbaar. De schenker van de bouwsom van het kerkgebouw is echter bereid ook de gelden voor de bouw van een orgel voor de begeleiding van de gemeentezang te fourneren. Daarbij uit hij twee wensen: plaatsing van een engel op de middentoren en plaatsing van de orgelkas aan de voorzijde van de galerij. Opdrachtgevers accepteren graag beide wensen.\nHooykaas heeft al vrij snel een ontwerptekening voor de orgelkas gemaakt, nog voordat Witte in het besluitvormingsproces wordt betrokken. Daarbij valt het op dat Hooykaas een zekere overeenkomst bereikt tussen dit ontwerp en het monumentale voormalige orgelfront in de Rotterdamse hoofdkerk, de Grote of St-Laurenskerk. Verwonderlijk is dat niet: als Rotterdams architect heeft hij het orgelfront in de St-Laurens gekend. Beide fronten vertonen dan ook een zekere overeenkomst, al levert een orgel met 72 stemmen en een 32-voets Prestant in de zijtorens natuurlijk visueel een totaal ander beeld op dan een orgel met in de zijtorens een Prestant waarvan de langste frontpijp een lengte heeft van nauwelijks 12 voet.\nEen karakteristiek, hoewel niet uniek kenmerk van de eind 18e-eeuwse Rotterdamse Giudici-kas is de gedeelde middentoren. Het principe van een gedeelte de middentoren is in ons land aanvankelijk spaarzaam, maar later frequenter toegepast en het lijkt - voorzichtig gezegd - niet onwaarschijnlijk dat het St-Laurensfront daarop inspirerend heeft gewerkt. De verbinding tussen middentoren en zijtorens laat bij beide fronten een ongedeeld veld zien. In het brede St-Laurensfront flankeren drie gedeelde veldjes de middentoren. Deze veldjes ontbreken in het orgelfront van de Noorderkerk.\nOpvallend kenmerk, ten slotte, van het St-Laurensfront is de breedte van de middentoren, een breedte die eerder aan Silbermann- dan aan Hollandse fronten doet denken. Het Noorderkerkorgel laat meer gebruikelijke proporties zien.\nDe ornamentiek van het St-Laurenskerkorgel was bijzonder fraai uitgewerkt. Wie vroeger ooit in de gelegenheid is geweest dit ensemble te bestuderen, moet van deze wijze van invullen van het ornamentele schema diep onder de indruk zijn geraakt. Vazen-, blad- en vruchtenslingers, kraal- en verdere lijsten, acanthus en andere elementen in de toen in de mode zijnde Lodewijk XVI-stijl laten zien dat kosten noch moeite zijn gespaard om niet alleen de klank, maar ook de decoratie van de kas concurrerend te laten zijn met het beroemde orgel in de Haarlemse St-Bavokerk. De gedetailleerde foto\u2019s in het door J.H. Besselaar jr geschreven boekje over het orgel laten genoemde ornamenten duidelijk zien.\nHet beeldhouwwerk aan de Noorderkerkkas werd uitgevoerd door de Rotterdammer N.L.F. Kok. Wat de achtergrond is van de wens van de wens van de schenker een bazuinblazende engel op de middentoren te plaatsen, komt uit de archivalia niet naar voren. Het lijkt evenwel niet onwaarschijnlijk dat de schenker zich ge\u00efnspireerd heeft geweten door de engel op de middentoren van het orgel in de St-Laurens. De putti aan de voeten van de engel zijn in Asperen overigens op de zijtorens terechtgekomen!\nIn vrijwel niets lijkt het ornamentele schema van het Noorderkerkorgel op dat van de St-Laurens, al kan het Witte-orgel een royaal toegepaste ornamentiek niet worden ontzegd. Alleen de draperie\u00ebn die bij beide orgels de velden afsluiten, en de genoemde engel vormen een punt van (globale) overeenkomst. Een enkel element, zoals de door J.F. Witte zelden toegepaste zijwangen, wordt later nog eens toegepast (Hervormde Kerk Boskoop, 1897).\nDe vraag of Hooykaas erin is geslaagd een front in neorenaissance stijl te realiseren moet negatief beantwoord worden. Het front bevat zeker elementen uit de neorenaissance, zoals de diamantkoppen en de zijwangen. Maar met name de (overigens stilistisch moeilijk te duiden) draperie\u00ebn die de pijpvelden aan de bovenzijde afsluiten, wijzen in een andere richting. We kunnen wat betreft het Noorderkerkfront dan ook beter van een neorenaissancistische ornamentiek spreken dan van een ornamentiek die op neorenaissancistische uitgangspunten is gebaseerd.",
  "Part15_052Valkenburg": "Ten behoeve van de plaatsing in Valkenburg moest de opstelling van het frontpijpwerk in verband met de beschikbare hoogte worden gewiijzigd. Oorspronkelijk stonden de tweemaal vijf grootste pijpen in de buitenste velden en het vervolg in het middenveld, met in elk veld de grootste pijp in het midden. De pijpenbanden zijn voorzien van opengewerkte vierpasrozetten, de boogsegmenten daaronder hebben driepasrozetten in de zwikken. Bij de plaatsing in Valkenburg zijn deze onderdelen in de zijvelden lager tussen de stijlen geplaatst. Van de pinakels op de frontstijlen kon aan de buitenzijden alleen de bekronende kruisbloem gehandhaafd blijven. Belangrijkste decoratieve element vormen de beschilderde pijpen zelf. Onder en boven de labia is tienmaal een gestileerd bladmotief te zien, boven de pijpenbanden zijn knop- en bloemmotieven zichtbaar, aan de pijpuiteinden wordt bandwerk gesuggereerd.",
  "Part15_053Maasland": "Een front dat voortborduurt op een reeks kleinere orgels van Maarschalkerweerd, met een blokvormig front met drie velden. Het is rijk uitgevoerd qua lijstwerk en qua decoratie, geheel in neogotische stijl. Dit type werd eerder toegepast in Rhoon (1887). Alle velden hebben een spitsboog, de middelste wordt bekroond door een wimberg, met schouders. Op de hoeken van de velden staan pinakels, in het midden zien we de wimberg met daarop een kruisbloem. Wat voorts opvalt is dat, ter versiering van de spitsbogen, de toten sierlijk en rijk zijn uitgevoerd. Het spitsboogfries, links en rechts van de wimberg, is hier opengewerkt en wordt nog bekroond met een aparte lijst. De spitse labia hangen in een lichte boog.",
  "Part15_054Urmond": "Een zeer eenvoudig front volgens het blokmodel met drie velden; fraai in zijn neoclassicistische eenvoud. Sierlijk bewegen de labiumlijnen van de zijvelden naar het midden en imiteren daarmee de V-vorm van de labiumlijnen van het forsere middendeel. Pilasters ter versiering van de scheidingen tussen de velden en ter ondersteuning van de lijsten aan de bovenzijde. Op de hoeken links en rechts eenvoudige trigliefen, hier iets te veel geaccentueerd door de kleurstelling. Binnen de pijpvelden eenvoudige rankversieringen.",
  "Part15_055Vrouwenpolder": "Dit eenvoudige vijfdelige front heeft geen precedent in het oeuvre van Proper. Men zou kunnen zeggen dat er sprake is van een vereenvoudigde versie van het front in de Zuiderkerk te Sneek (1893), waarbij de deling in middentoren en tussenvelden ongedaan is gemaakt. In de detaillering is de hand van Proper herkenbaar. Voor de verhoogde frontstokken van de tussenvelden zijn panelen met diamantkoppen aangebracht, terwijl de tussenvelden aan de bovenzijde zijn afgezet met een langgerekt gelobd blad, net als bij het orgel te Zalk (1891). De overheersende S-rank in het blinderingssnijwerk is geen onbekend fenomeen in het oeuvre van Proper. In de vleugelstukken domineert een grote, sterk omkrullende C-rank, die enigszins vergelijkbaar is met de ornamentiek van de vleugelstukken in de Zuiderkerk te Sneek en in de Hervormde Kerk te Hengelo (1895). Onder de torens tenslotte consoles van tongvormige bladeren, waarboven een brede lijst die over de hele breedte van het front doorloopt. Ook dit element keert diverse malen in de Proper-fronten terug.",
  "Part15_056Gravendeel": "Een traditioneel vijfledig front met spitse zijtorens, ongedeelde tussenvelden en klassieke bladconsoles en kaplijsten, ter omsluiting van een ouder binnenwerk. Het blinderingswerk is hier uitgevoerd als fijnmazig ajourwerk. Uitbundiger zijn de bloemslingers boven de tussenvelden. In Waarde moeten ook bekronende ornamenten aanwezig zijn geweest, welke in Wemeldinge vanwege de beschikbare hoogte niet konden worden herplaatst. De paneelvlakindeling van onderkas en balustrade dateren uit 2006.\n\nNiet gepubliceerde bronnen\nArchief Hervormde Gemeente Waarde.\nInformatie verstrekt door orgelmaker A.H. de Graaf.",
  "Part15_057Ulft": "Dit instrument werd gebouwd voor de vorige Petrus- en Pauluskerk ter plaatse, een in 1960 gesloopte driebeukige neogotische kruisbailiek met driezijdig gesloten koor en toren van drie geledingen met helmspits, gebouwd in 1862-1865 naar ontwerp van P.J.H. Cuypers. Om het westvenster vrij te houden werd gekozen voor afzonderlijke orgelkassen voor Pos (epistelzijde) en HW/Ped (evangeliezijde). Het opschrift 1872 B.F.Terwindt CoDoPi / Grati Parochiani 1897, verdeeld over de kranslijst van beide kassen herinnert aan de aanschaf van het instrument ter gelegenheid van een 25-jarig priesterjubileum. Bij de overplaatsing naar het huidige kerkgebouw werden de orgelkassen grotendeels verdekt achter een muurboog opgesteld, maar bleef de neogotische vormgeving grotendeels intact. Belangrijkste visuele element vanuit de kerkruimte zijn de forse overhoekse torens met daarin in beide kassen een zevental acht-voets prestantpijpen met het grootste exemplaar in het midden. Beide torens hebben een circelvormige plattegrond, aan de onderzijden zijn hangende totenlijsten aangebracht, waarvan de toten onderling deels nog door een gesneden touwmotief worden verbonden. In beide torenbekroningen verzorgt een viertal onderling door toten met fleurs-de-lis verbonden pinakels - doorlopend in een kielboogtracering ter blindering van de pijpuiteinden - voor een achtkantige contourwerking. Aan de korte kerkzijden van de kassen worden de torens geflankeerd door een sprekend pijpenveld met elk eveneens een zevental pijpen met in dit geval het grootste exemplaar geheel terzijde naast een afsluitende, door een pinakel bekroonde stijl. De voor Maarschalkerweerd-neogotiek kenmerkende, hier schuin naar buiten toe aflopende driehoekige velden onderin deze velden zijn opengewerkt met voluutvormige bladslingers, welke achter jaartalschilden ter herinnering aan genoemd priesterjubileum ontspringen  Boven de pijpuiteinden zijn halve bogen aanwezig met bladwerk in de zwikken. Daarboven is een fries met opengewerkte vierpasrozetten aangebracht, dat wordt bekroond met totenlijsten met liggend geschakelde halve vierpassen, onderling gescheiden door bekronende fleurs-de lis. Rozetfries en totenlijst zijn ook aanwezig als bovenafsluiting van de lange koorzolderzijden van de kassen, hier echter meer eenvoudig als gestileerd zaagwerk uitgevoerd. Onder het rozetfries is in de evangeliekas een drietal opengewerkte panelen met uitgezaagde driepasbogen aangebracht.",
  "Part15_058Doornspijk": "Een variant op het front van Hoogkerk (1895). Proper heeft de strengheid van het ontwerp hier enigszins afgezwakt. De belangrijkste wijziging betrof het middenveld, dat hier werd gebogen, waarmee Proper een beetje terugkeerde naar zijn basisconcept voor kleine orgels. Verder voegde hij aan het orgel, dat ongetwijfeld net als in Hoogkerk aanvankelijk in de balustrade stond, vleugelstukken toe. Deze zijn voorzien van een merkwaardige suite van vier omkrullende voluten boven elkaar, die naar boven toe steeds kleiner worden. Ze zijn niettemin in hun geslotenheid en in de toepassing van verdikte randen zeer herkenbaar als werk van Proper. De bekroning van het middenveld is tenslotte anders dan in Hoogkerk. Hier ziet men een pi\u00ebdestal, ondersteund door twee S-voluten, die weer door twee obelisken worden geflankeerd. De pi\u00ebdestal wordt door een bol bekroond.",
  "Part15_059Kamerik": "Het oorspronkelijke orgel van Van Eldik omvatte alleen de hoofdwerkkas van het tegenwoordige instrument. Het rugwerk werd in 1972 in bijpassende stijl gemaakt. De neobarokke hoofdwerkkas, die aanvankelijk in de balustrade was geplaatst, heeft een traditionele vijfdelige opbouw met halfronde middentoren, spitse zijtorens en ongedeelde vlakke tussenvelden met verhoogde frontstokken. Blinderingen werden alleen aan de pijpuiteinden aangebracht en bestaan in de torens uit smalle schotten, aan de onderzijde uitgezaagd met de contouren van onregelmatige accolades. Merkwaardige, grillig lopende accolades bakenen ook de brede schotten boven de tussenvelden af. Onder de tussenvelden panelen met ruitvormige vullingen. De torens, die worden geflankeerd door ingekaste pilasters, eindigen aan de bovenzijde in geprofileerde kappen met tandlijsten, bekroond door beeldjes van bazuinblazende engelen en koning David met de harp. Onder de torens geprofileerde consoles. De middelste console liep van oorsprong aan de onderzijde uit in een conische druiper, die nu ter wille van de nieuw aangebrachte klaviatuur is verwijderd. Tussen de consoles panelen, waarop banderollen met het bouwjaar zijn geschilderd. V\u00f3\u00f3r de verbouwing van 1972 was de onderkas voorzien van vier rechthoekige panelen, beschilderd met rozetten en bladvoluten. Toen waren ook nog de vleugelstukken aanwezig, bestaande uit twee S-ranken boven elkaar, in de onderste krul voorzien van een rozet. De wangen rustten op twee rechthoekige, naast de onderkas geplaatste panelen boven elkaar, waarvan de bovenste was voorzien van soortgelijk schilderwerk als op de onderkas. Deze panelen zijn samen met de vleugelstukken verwijderd.",
  "Part15_060Oostelbeers": "Omtrent de vraag of de beide orgelkassen van dit orgel bij de overplaatsing naar de huidige kerk in 1933 gewijzigd zouden kunnen zijn, is een en ander opgemerkt onder het kopje \u2018Bijzonderheden\u2019. Op deze plaats wordt dan ook alleen de vormgeving van het huidige bestand beschreven.\nHet instrument is verdeeld over twee identieke kassen, die elk een vierledig front hebben. Deze vier geledingen kunnen ook als twee hoofdelementen worden beschouwd. Van de vier vlak uitgevoerde frontvelden zijn er immers twee hoog en twee laag, terwijl de twee hoge velden samen onder \u00e9\u00e9n wimberg zijn gevoegd, en de twee lage velden onder een horizontale afsluitende lijst. Alle vier de pijpvelden worden aan de bovenzijde door een spitsboog begrensd.\nDe makers van de kassen hebben de neogotische meubels royaal uitgevoerd en van ornamenten voorzien. Op een hoge plint bevinden zich als eerste zone de gesloten onderkassen, waarvan de kerkzijde van zware geprofileerde panelen is voorzien. De zeven panelen naast elkaar zijn elk van een tracering voorzien. Halverwege in een X-vorm, bovenaan met een spitsboog. Alle rechte hoeken zijn afgeschuind. Bij de zwaar uitgevoerde stijlen van het raamwerk zijn aan de onder- en bovenzijde nog inkepingen te zien die begin en eind van de afschuining nog extra accentueren.\nDe fronten rusten op een zware, overkragende frontlijst. Tegen de frontstijlen zijn smalle kolonetten geplaatst. De spitsbogen van de twee grote velden hebben geen nadere invulling. Hier trekt vooral de invulling van de wimberg de aandacht, bestaande uit een samenstel van driepassen, een vierpas en visblaasmotieven. Binnen de twee spitsbogen van de kleinere velden zijn wel driepasinvullingen te zien. De rechte lijst boven deze velden draagt een bescheiden tootlijst. De grote wimberg is op de bovenlijst van hogels voorzien, op de punt is een kruisbloem geplaatst.\nPinakels bekronen de stijlen van zowel de frontzijde als de zichtbare zijwanden. De nog gave zijwand van de linkerkas is op terughoudende, maar tevens verzorgde wijze ingedeeld en gedetailleerd. Op de bovenlijst een tootlijst die gelijk is aan die van de lijst boven de kleine frontvelden.",
  "Part15_061Gouderak": "Een front van het Wouterswoude-type, met E als grootste frontpijp van de Prestant 8'. Het later overgeschilderde en gemoderniseerde kastwerk is in het kader van de jongste restauratie op stijlvolle wijze in de oorspronkelijke staat teruggebracht.\nBinnen het stijlkader van dit ontwerp en de bouwtijd zijn alle te verwachten elementen aanwezig. Voluten en plantaardige motieven in de blinderingen en bekroningen, een lier op de bekroning van de middentoren, omgekruld blad in de culs-de-lampe. Blinderingen bij de pijpvoeten ontbreken ook hier gewoontegetrouw.\nDe vleugelstukken lopen van boven naar beneden in de breedte iets uit, maar blijven relatief smal. Ze lijken hierdoor wat op de vleugelstukken van Go\u00ebnga. Binnen de voluutruimte zijn afhangende takken met vruchten aangebracht.\nIn de bovenblinderingen van de zijtorens is een voluut toegepast, waarbij een bloem in het midden van de lege ruimte door middel van takjes of blaadjes met de voluutband verbonden is. Dit motief, dat het effect van een wiel met spaken oplevert, komt in deze periode vaker voor bij Bakker & Timmenga-orgels.",
  "Part15_062Nieuw-Beijerland": "Een mooi front voor dit qua dispositie bescheiden instrument, met een opbouw die niet standaard is. Vijfdelig, maar met twee hoektorens en drie tussenvelden in plaats van andersom. De grootste pijpen staan in de halfronde hoektorens, de drie middenvelden met kleinere pijpen in het ritme 5-7-5. De hoektorens zijn weelderig gedecoreerd. Vleugelstukken met voluten en bloemmotieven. Een hangende console met knop onder de torens, een samenstelling van voluten er bovenop. Rijke blinderingen bij alle pijpvoeten en uiteinden. Iets grover zijn de versieringen langs de bovenrand van het middeldeel. Er is daar een lier te zien met ranken links en rechts die de overgang markeren naar de hogere zijdelen. Wat hier tenslotte opvalt is dat de kleurstelling het ontwerp goed benadrukt: door de donkere kleur van de lijsten boven en onder wordt de breedtewerking, die typisch is voor dit orgel, geaccentueerd. Doordat de lijst van de hoektorens beduidend hoger ligt dan de lijst boven het midden, krijgt ook het verticale element nadruk.",
  "Part15_063Pijnacker": "Het ontwerp van de orgelkas is op een bijzondere manier tot stand gekomen. De jongste zoon van Piet Adema, Joseph, was in opleiding voor kunstschilder op het Quellinus-college te Amsterdam. De klas waarin Joseph zat kreeg als opdracht het ontwerpen van een orgelfront, waarbij het winnende ontwerp zou worden gebouwd in Pijnacker. Het ontwerp van Paul Gabri\u00ebl kwam als beste uit de bus. Zoals wel vaker het geval was, werd het maken van de orgelkas uitbesteed aan Nicolaas Adema te Franeker, een neef van de orgelbouwer.\nHet uiteindelijke front wijkt op een aantal punten af van het ontwerp. Mogelijk heeft W.G. van Poorten in overleg met P.J. Adema nog enkele wijzigingen aangebracht.",
  "Part15_064Wijbosch": "Dit orgel vertegenwoordigt een fronttype dat gedurende de 19e eeuw door meerdere orgelmakers is toegepast. Kenmerkend zijn een drieledige opzet met vlakke velden, waarbij het middelste veld breder en hoger is dan de beide buitenste velden. Het aantal frontpijpen (5-7-5) bij dit instrument is klein waardoor het een vrij slanke indruk maakt.\nDe gekozen ornamentiek is neogotisch. Ondanks het bescheiden karakter van het orgel is echter veel aandacht aan de uitvoering van het meubel besteed. Dat is vooral in de bovenste regionen af te lezen.\nDe onderkas heeft drie panelen, corresponderend met de frontindeling. Het paneelwerk is vlak uitgevoerd. De onderlijst van het front is niet sterk geaccentueerd. De stijlen zijn vlak gehouden.\nDe drie frontvelden worden bekroond door spitsbogen, gevat in wimbergen met hogels op de bovenlijsten. Binnen de spitsbogen is nog gotisch maaswerk aangebracht. De zijvelden bezitten bovendien een rechte be\u00ebindiging, welke achter de wimbergen gelegen is en door een gestoken lijst wordt bekroond. De ruimte onder de rechte lijst is met spitsboogtraceringen ingevuld. De wimberg van het middenveld wordt door een kruisbloem bekroond, de wimbergen op de zijvelden bezitten op die plaats een kleiner ornament.\nDe vier frontstijlen worden bekroond door hoog oprijzende pinakels.",
  "Part15_065Bergen": "Evenals het orgel te Wijbosch is dit instrument ook een vertegenwoordiger van het vlakke drieledige fronttype dat gedurende de 19e eeuw veelvuldig toepassing heeft gevonden. Opvallend is bij dit orgel dat het aantal frontpijpen dat negen pijpen per veld bedraagt. Vanwege de maten van de grootste pijpen is het middenveld desondanks breder en hoger dan de zijvelden.\nHet meubel is op zeer verzorgde wijze in gotische stijl uitgevoerd. De onderkas bestaat uit drie delen, voorzien van briefpanelen. Tussen deze briefpanelen en het front bevinden zich paneeltjes met geschilderde spreukbanden, waaronder, geheel rechts, het bouwjaar van het orgel. De frontpijpen rusten op een bescheiden lijst. De stijlen van het front zijn weliswaar vlak, maar ook voorzien van kleine geprofileerde ornamentjes onderaan, halverwege en bovenaan.\nHet middenveld wordt afgesloten door een spitsboog met een wimberg. Op de bovenlijst hiervan zijn minuscule figuurtjes aangebracht. Boven de spitsboog is een vierpasfiguur te zien. In plaats van een kruisbloem heeft de wimberg als bekroning een kruis. De spitsbogen van de zijvelden zijn onder rechte profiellijsten gebracht. Op deze lijsten zijn balustrades met gekoppelde spitsboogjes aangebracht. Pinakels zijn geplaatst boven de frontstijlen, en halverwege de balustrades, boven de punt van de spitsbogen. De lengte van de pinakels klimt vanaf de zijkanten naar het midden toe omhoog, en voert aldus de blik naar het bekronende kruis.\nVermeldenswaard zijn de zeer verfijnd uitgevoerde vullingen in de zwikken tussen de rechthoek en de spitsboog van de zijvelden.",
  "Part15_066Oud-Loosdrecht": "Een variant van het vijfdelige \u2018catalogusfront\u2019 met ongedeelde tussenvelden, vergelijkbaar met het front te Hengelo (Gld, 1895). De blinderingen zijn uiterst sober gehouden; ze bestaan aan onder- en bovenzijde van torens en tussenvelden uit gebogen gezaagde schotten. Voor de verhoogde frontstokken van de tussenvelden zijn panelen met diamantkoppen aangebracht. Boven de tussenvelden een horizontale lijst, waarop gegolfd gezaagde schotten de overgang naar de middentoren markeren. De gesloten vleugelstukken bestaan hoofdzakelijk uit een grote flauw gebogen S-voluut, aan de bovenzijde met een lint in drie parallel lopende slagen opgebonden. De consoles onder de torens zijn, zoals gebruikelijk, klokvormig en ongedecoreerd, behoudens de tolvormige knop aan de onderzijde. Ook de torenbekroningen behoren tot de standaarduitrusting van het catalogusfront: koepels, bekroond door een bol en geflankeerd door twee kleine, op sokkels geplaatste obelisken.",
  "Part15_067Schalkhaar": "Bescheiden koorbegeleidings-instrument, dat terzijde op de koortribune is geplaatst. De balustrade van de koortribune is voorzien van briefpanelen. Hierboven verheft zich het orgelfront, dat slechts uit \u00e9\u00e9n vlak veld bestaat, waaronder zich het paneelwerk van de onderkas bevindt. Alle paneelwerk van de orgelkas is vlak uitgevoerd.\nHet frontveld wordt omlijst door zijstijlen met een inkassing en een bekroning welke aan een pinakel herinnert. Boven de pijpen bevindt zich een spitsboog, op het hoogste punt bekroond door een kruisbloem. Het labiumverloop van de negen frontpijpen is licht V-vormig.",
  "Part15_068Zwijndrecht": "Van Gelder was hier origineel, op een uitbundige manier. Wie deze kas van links naar rechts probeert te \u2018lezen\u2019 is getuige van een druk lijnenspel. Het eerste pijpveld kent een scherpe daling van de labiumlijnen, die achter een zuiltje langs lopen en dan recht hun lijn vervolgen. Vervolgens een hoekige toren, geaccentueerd door een spitse gelobde boog, die verguld is. Het daarop volgende veld daalt scherp, met aan boven- en onderzijde halve bogen in tegenbeweging. De labiumlijnen klimmen, in de richting van de ronde middentoren. Die heeft bovenaan eveneens een gelobde boog ter decoratie en wordt ondersteund door console, geflankeerd door twee voluten. De onderkas is voorzien van een rondboogarcade, met onder de drie torens van de kas drie zuiltjes met ringen. Doordat deze zuiltjes niet op de hoeken van de onderkas worden herhaald, maakt het geheel visueel een wankele indruk, temeer omdat ze aan de buitenzijden van de bovenkas wel zijn aangebracht. In de oorspronkelijke situatie waren de verhoudingen echter anders. Op de drie torens stonden grote stukken ter decoratie, die de verticale werking van het instrument accentueerden.",
  "Part15_069SteenwijkBethel": "Voorbeeld van een smaakvol catalogusfront, dat meerdere malen in het werk van Proper voorkomt maar ook wel (enigszins gevarieerd) door andere orgelmakers werd toegepast.\nEr zijn drie ronde torens met elk vijf pijpen. De iets verhoogd geplaatste tussenvelden zijn vlak uitgevoerd en bevatten elk acht pijpen.\nDe panelen onder de tussenvelden zijn als kussenpaneel uitgevoerd. Onder de torens zijn eenvoudige halfronde gladde consoles aangebracht. Gesneden ornament is ook bij de overige frontelementen afwezig. Boven de tussenvelden vormt een brede gebogen lijst, voorzien van verticale openingen, de overgang tussen de zijtorens en middentoren. Banden vormen een laatste herinnering aan blinderingen. Vooral die bij de tussenvelden verschaffen het front enige identiteit: men kan er het zweepslagornament van de Jugendstil in zien, zo men wil. De bekroningen op de drie torenkappen zijn meer aan de neorenaissance ontleend: een lage halve bolvorm, bekroond door een ronde knop, en geflankeerd door kleine obelisken.\nOok in de vleugelstukken is slechts vorm door zaagwerk ontstaan. Een S-voluut trekt hier de aandacht, daarboven kan men een C-voluut interpreteren, maar dat zijn dan ook nog de enige herinneringen aan de klassieke traditie. Die klassieke versieringstraditie is bij dit front dan ook bewust verlaten ten gunste van een nieuwe vormentaal, waarmee het front duidelijk een positie inneemt in een nieuwere tijd.",
  "Part15_070Silvolde": "Charmant miniatuurorgeltje, waarvan het drieledig front bestaat uit spitse zijtorens en een vlak, aanmerkelijk hoger geplaatst middenveld. Het blokvormig meubel heeft een rechte bovenlijst over alle frontpartijen heen. Opvallend is dat het front smaller is dan het eigenlijke orgelmeubel. Aan de buitenzijden van de spitse torens zijn smalle panelen geplaatst. De onderlijst van het middenveld is in verband hiermee voorbij de zijtorens doorgetrokken, zodat er toch een verband met het front ontstaan is.\nBij de spitstorens zijn op de friezen van onderlijst en kap blokjes aangebracht, die een tandlijst lijken te suggereren. De frontstijlen aan weerskanten van de spitstorens zijn al vlakke pilasters, voorzien van cannelures, uitgevoerd.\nAlle blinderingen en bekroningen bestaan uit S-voluten, al of niet in gekoppelde vorm, zoals bij het middenveld. De openblijvende ruimte bij de blinderingen is opgevuld met zeer dunne vertikale spijltjes, bij de pijpvoeten van de spitstorens bovendien nog geplaatst op basement-achtige klosjes. Ook bij de opzetstukken op de spitstorens is iets dergelijks toegepast.\nTussen twee S-voluten verheft zich boven het middenveld een op een vaasachtige pi\u00ebdestal geplaatste harp, waarvan de asymmetrische vorm geen recht doet aan het klassieke, in hoofdzaak neorenaisancistische uitgangspunt van dit orgelfront.",
  "Part15_071StadaantHaringvliet": "Een soepelere versie van het front in de Zuiderkerk te Sneek (1893). De versoepeling wordt vooral bewerkstelligd door de schuin geplaatste scheidingslijsten tussen de gedeelde tussenvelden. Deze lijsten lopen parallel aan de bladranken die de bovenste tussenvelden afsluiten en vormen zo een fraaie tegenbeweging met de lijnen van het labiumverloop in de tussenvelden. Ook de zeer slanke middentoren draagt bij aan de elegantie van het ontwerp. Het decoratieve snijwerk toont nieuwe variaties op bekende thema\u2019s. De blinderingen in de torens bestaan uit de bekende liggende S-ranken, die nu in spiegelbeeld tegen elkaar zijn geplaatst met een druppelvormig ornament tussen hen in. De scheidingslijsten tussen de tussenvelden zijn voorzien van opengewerkte knorren, terwijl tegen de onder- en bovenzijde ervan gegolfde bladranken zijn aangebracht. Vergelijkbare ranken tegen de pijpvoeten van de onderste tussenvelden. De gebogen bladranken die de bovenste tussenvelden afsluiten en een rechthoekige zwelkast weten te camoufleren, zijn naturalistischer uitgevoerd dan die in Sneek. De opengewerkte vleugelstukken, opgebouwd uit S- en C-ranken met uitwaaierende bladtoeven, zullen ook worden toegepast bij het orgel te Middelaar (1899). Onder de zijtorens consoles van gebladerte met afhangende eikelvormige knoppen; onder de middentoren een soortgelijke knop. Daarboven een brede lijst, die waarschijnlijk oorspronkelijk over de hele breedte van het front zal hebben doorgelopen.",
  "Part15_072HaarlemSchalkwijk": "In het Maarschalkerweerdarchief bleef een aanzienlijk groter dispositieontwerp bewaard dan de in de offerte in het parochiearchief vermelde gerealiseerde dispositie. Voor de aanvullende windladen voor een eventuele uitbreiding van het orgel zal de bouw van een tweede kas aan de evangeliezijde van het venster op de koorzolder zijn beoogd. De huidige orgelkas kan dus worden beschouwd als de epistelzijde van een gedeeld kasontwerp, vermoedelijk van de hand van beeldhouwer F.W. Mengelberg. In tegenstelling tot eerdere gedeelde kasontwerpen in het oeuvre van Maarschalkerweerd is bij dit orgel een spitstoren als tegenhanger van de overhoekse ronde toren aanwezig, waarmee als het ware een gedeelde versie van het type Kockengen (1894)/Kralingen (1901) ontstaat. De spitstoren bevat hier echter geen sprekende pijpen en kon daarom aanzienlijk kleiner dan bij genoemde instrumenten worden uitgevoerd en bovendien verhoogd ten opzichte van de basementlijst worden geplaatst. Vanuit deze keuze voor een kleine, verhoogd geplaatste spitstoren kon de voor neogotische Maarschalkerweerdkassen typerende driehoekige vlakvulling onder het tussenveld hier vervallen ten gunste van een horizontaal fries met driepasbogen. De spitstoren wordt bekroond door een bescheiden, door pinakels geflankeerde kanteellijst, die bij iets latere Maarschalkerweerd-instrumenten een veel prominentere rol zou gaan spelen. Achter de kantelen bevindt zich bij dit orgel een sobere halve piramide op verhoging, bekroond door een kruisbloem. De met een viertal hogels bekroonde diagonale lijst boven het tussenveld sluit hier aan op de eveneens van hogels voorziene kielboog in de grote toren. Als vlakvulling rechts boven de halve veldboog zijn gestileerde bloemmotieven aangebracht, die worden beantwoord in de kielboogzwikken in de spitstoren. Met name om de verhoogd dwars achter het front opgestelde crescendokast aan het zicht te onttrekken is het front boven spitstoren en tussenveld doorgetrokken in de vorm van een driepasboogtracering, bekroond door een horizontale lijst, die aan de andere zijde van de ronde toren overhoeks doorloopt. Aan weerszijden van deze toren zijn horizontale totenlijsten aangebracht, bestaande uit geschakelde driepassen, voorzien van gestileerde bloemfiguren, die worden beantwoord in de kielbogen van beide torens en de halve boog boven het tussenveld. Boven de ronde toren zijn deze driepassen nog eens horizontaal gespiegeld. Zij worden hier gescheiden door waarschijnlijk ingekorte pinakels, die doorlopen in de onderliggende kielboogzwiktracering. Mogelijk is in Breda nog een opengewerkte centrale torenbekroning aanwezig geweest. De zijwand aan de koorzijde is voorzien van eenvoudige opengewerkte panelen. De bovenste reeks bevat sobere driepasbogen. In de als kasdeuren uitgevoerde onderste reeks zijn boven de meer geprofileerde driepasbogen en vierpasrozetten toegepast. Voor de plaatsing in Haarlem moesten de zijwand met bekronende totenlijst rechtsboven diagonaal worden ingekort. Voor het overige is het orgelmeubel op toch overtuigende wijze terzijde van het liturgisch centrum in een stilistisch geheel andersoortig kerkgebouw ge\u00efntegreerd.",
  "Part15_073Beuningen": "Volgens contract van 1928 werd bij de herbouw door Valckx & van Kouteren een bestaand front \u2018in het midden gescheiden\u2019, waarbij \u2018een groot pijpveld\u2019 werd bijgebouwd, \u2018dus twee stijlen enzovoort in dezelfde uitvoering en materialen als het bestaande\u2019. Op deze manier werd een tweetal fronten aan de koorzolderzijden gerealiseerd, waarop ook twee zijfronten aan de kerkzijde werden bijgemaakt. Het bijmaken van de extra velden is in 1929 dermate nauwkeurig gebeurd dat van buitenaf niet waarneembaar is welke velden de toevoegingen betreffen. Het meest aannemelijk is dat met de beide fronten aan de kerkzijde het grootste veld aan de epistelzijde (C-A Fluitbas 8\u2019 Ped) is bijgemaakt.\nDat in 1929 gebruik gemaakt is van een bestaand front blijkt ook uit de aanwezigheid van thans loze frontpijpen in tussen- en kielboogveld van het HW, welke wel van steminrichtingen (deels nog klassieke ovale stemuitsnijdingen) zijn voorzien. Het oorspronkelijke front van 1904 moet afgaande op deze gegevens vijfledig volgens blokvormig basismodel zijn geweest, met waarschijnlijk het grootste pijpveld in het midden. Dit grootste veld wordt evenals zijn replica uit 1929 bekroond door een forse wimberg met vierpasrozet en totenreeks met driepassen aan de pijpuiteinden, bekroond door hogels en kruisbloem. Achter de wimbergen zijn friezen met driepasbogen aangebracht, die onder de pijpvoeten van de overige velden worden herhaald, in de tussenvelden met schuin aflopend hoogteverloop. De tussenvelden worden aan de bovenzijde afgesloten met een fries met geschakelde vierpasrozetten, aan boven- en onderzijde geflankeerd door totenlijsten. Fries- en lijstwerk van deze tussenvelden stonden model voor het lijstwerk van de in 1929 aan de kerkzijde gemaakte zijfronten. De vroegere buitenvelden worden bekroond door van hogels en toten voorziene, in een kruisbloem uitlopende kielbogen, waarachter eveneens driepasboogfriezen zijn aangebracht. De velden worden onderling gescheiden door forse stijlen, voorzien van een tweeledige cannelering met bekronende spitsbogen, gescheiden door horizontaal in elkaars verlengde geplaatste ezelsruggen. De stijlen worden bekroond door pinakels, welke naast de beide grote wimbergen tweeledig zijn opgezet.",
  "Part15_074Meerssen": "",
  "Part15_075Renswoude": "Dit orgelfront behoorde tot 1968 bij het orgel in de Dorpskerk van Oud-Loosdrecht. Het vertoont opmerkelijke gelijkenis met het front van het orgel, dat G. van Leeuwen in 1907 leverde aan de Gereformeerde kerk van Oudshoorn. Er zijn slechts kleine verschillen aanwijsbaar. Ze betreffen een afwijkende detaillering van de onderkas, de uitvoering van de bekroningen, het al of niet aanwezig zijn van vleugelstukken en het aantal pijpen in de tussenvelden, dat bij het orgel van Oudshoorn 11 is, tegen negen in Renswoude.\nHet ontwerp en de uitvoering van deze fronten staat nog geheel in de traditie van de neorenaissance, die in de tweede helft van de 19e eeuw grote opgang maakte in de wereld van de architectuur. In de tijd waarin dit front ontstond hadden nieuwere opvattingen zich reeds gemanifesteerd. Maar ook al behoort het front dan tot een late echo van een eerdere stroming, het is met verve ontworpen en gemaakt.\nBinnen het traditionele schema van ronde middentoren, zijtorens met trapeziumvormige kappen en onderlijsten en vlak uitgevoerde ongedeelde tussenvelden is een uitbundig front gecomponeerd waaruit alle elementen van de Franse meubelstijlen, die de fronten zo lang hadden gedomineerd zijn verdwenen. In plaats hiervan is een ruime greep gedaan uit de alom circulerende voorbeeldboeken met historische bouwkundige ornamenten, en wel uit het hoofdstuk \u2018renaissance\u2019. Zelfs Vredeman de Vries z\u00e8lf is met zijn via de 16e-eeuwse voorbeeldboeken ge\u00efntroduceerde metaalbeslag-imitatie in dit front aanwijsbaar!\nKenmerkend is voorts de verhoogde plaatsing van de middentoren, welke op een zware gelobde console rust. De omhoog stuwende labiumlijn van de tussenvelden accentueert mede het verticale accent dat hiermee wordt bereikt. De dreiging van stijfheid, die de rechthoekige hoofdvorm met zich mee zou kunnen brengen is hierdoor adequaat ge\u00eblimineerd.\nSlechts op \u00e9\u00e9n opvallend punt lijkt op de zuiverheid van stijl te kunnen worden afgedongen: bij de tussenvelden neigt de hol gebogen lijn bij de pijpvoeten en de bol gebogen tegenhanger hiervan bovenin op een langgerekt C-voluut, terwijl met enige fantasie ook aan een ontlening aan een van de actuele stijluitingen van de bouwtijd kan worden gedacht: de Jugendstil.\nDe vleugelstukken (Oudshoorn bezit ze niet) plaatsten de ontwerper voor een dilemma: hier kon nauwelijks op voorbeelden worden geleund. Gekozen is voor een fragiel ornament, in hoofdzaak bestaand uit rechthoekige vormen, aangevuld met enkele gebogen lijnen die de overgang naar de frontstijlen moesten bewerkstelligen. De bekroningen zien er na de overplaatsing van Oud-Loosdrecht naar Renswoude wat minder uitbundig uit dan oorspronkelijk het geval was. De nu aanwezige bekroning op de zijtorens liep oorspronkelijk uit op een fors, aan een kruisbloem herinnerend  ornament, terwijl de bekroning op de middentoren behalve het nu nog aanwezige restant ook nog dunne, zijwaarts uitstekende figuurtjes bezat.\n\nNiet gepubliceerde bron\nArchief Orgelmakers Van Vulpen.",
  "Part15_076Lutjegast": "Antonius van Oeckelen ontwierp hier als het ware een m\u00e9lange van de fronten in Westerbroek (Hervormde Kerk, 1904) en Ter Apel (Kloosterkerk, 1905). Deze beide ontwerpen hadden hun oorsprong in het orgelfront van de Hervormde Kerk te Kloosterburen (1898, deel 1894-1901, 212-213), dat was ge\u00efnspireerd door het werk van Arp Schnitger en diens navolger Matthias Amoor. Van het front in Westerbroek werden de trapeziumvormige middentoren, de spitse zijtorens en een belangrijk deel van de ornamentiek (torenbekroningen en vleugelstukken) overgenomen. Uit het ontwerp van Ter Apel stammen de V-vormige labiumlijnen in de torens en de Schnitgeriaanse indeling van de gedeelde tussenvelden, die samen met de zijtorens aan de bovenzijde worden afgesloten door een doorlopende lijst. Afwijkend zijn in Lutjegast de labiumlijnen van de tussenvelden (van buiten naar binnen oplopend in de onderste tussenvelden en aflopend in de bovenste), en het snijwerk boven de tussenvelden dat hier visueel het hoogteverschil tussen zijtorens en middentoren sterker overbrugt dan in Kloosterburen en Ter Apel het geval is.\nDe onderbouw in Lutjegast toont dorische zuiltjes die panelen, met daarin ruitvormig lijstwerk, omkaderen. Onder de middentoren is een plaquette aangebracht met de namen van de schenkers van het orgel: het echtpaar Bronsema.\nAlle frontpijpen zijn loos. Van Oeckelen paste dit principe eerder toe in de Remonstrantse Kerk te Groningen (1885), maar hier om bouwtechnische redenen (er was een loopgalerij direct achter het front; het eigenlijke orgel staat daarachter opgesteld). Dit front is in 1967 verwijderd, het orgel zelf bleef bewaard. Ook het inmiddels verdwenen Van Oeckelen-orgel (1914) in de Baptistenkerk te Groningen was oorspronkelijk van een loos front voorzien.",
  "Part15_077Barendrecht": "In het parochiearchief van de H. Antonius-Abt te Scheveningen bleef een niet gedateerde tekening van het front van dit orgel bewaard. Deze vertoont een middentoren van zeven pijpen en twee zijvelden met elk vier pijpen (aanwezig zijn thans negen plus tweemaal zes pijpen) geplaatst binnen een neogotische spitsboog met een vrijstaande speeltafel daaronder. De pijpen worden op de tekening door neogotische pijpenbanden met hogels bijeengehouden; de pijpuiteinden zijn gedecoreerd. De tussenliggende stijlen zijn geprofileerd en van bekronende pinakels of bladmotieven voorzien. Volgens het programma van de ingebruikneming uit 1948 werd het front bij de renovatie in dat jaar gemoderniseerd naar ontwerp van architectenbureau Hooykaas, Van Veen en De Jong. Bij die gelegenheid zal de huidige console onder de middentoren tot stand zijn gekomen, evenals de huidige gestileerde pinakels op de stijlen naast de middentoren, die zijn opgebouwd uit achtereenvolgens een kubus, piramide, bol en kegel. De zijvelden met loze metalen pijpen en de flankerende houten schijnpijpen zullen in 1924 zijn geplaatst.",
  "Part15_078Panningen": "De torens van deze kas zijn relatief smal met elk slechts vier pijpen. De pijpvelden zijn hoger aangezet, aanmerkelijk breder en gevat in spitsbogen. Er zijn geen blinderen aan de voeten. Slechts bij de torens zien we aan de pijpuiteinden kleine draperie\u00ebn. De middenstijl wordt gevormd door gekoppelde kolommen met bladkapitelen. Aan weerzijden van de velden zijn kolommen in de vorm van halfzuilen tegen de rechthoekige stijlen geplaatst. In de bovenlijst zijn visblazen aangebracht. In de zwikken, uitgevoerd als sferische driehoeken, bevinden zich toten. Palmetten zijn aanwezig op de torens, en in kleinere uitvoering tussen de spitsbogen van de bekronende tootlijst. Onder de torens zien we nog briefpanelen.\nDoordat de rechte bovenlijst slechts in geringe mate verspringt, ontstaat het idee van een blokvorm. Daardoor lijkt het ontwerp meer ge\u00ebnt op het neoclassicisme, terwijl de ornamentiek grotendeels geori\u00ebnteerd is op de gotiek. Deze gemengde indruk, die overigens typerend is voor veel 19e-eeuwse fronten, wordt versterkt door nog twee facetten: wellicht vanwege de ontbrekende hoogte zijn de voor de gotiek karakteristieke wimbergen niet en pinakels slechts in rudimentaire vorm aanwezig. Bovendien zijn in het paneel onder de velden de spitsboogmotieven als een soort renaissancistische godrons behandeld.",
  "Part15_079UtrechtNieuweKerk": "Sober front met een schema dat sterk doet denken aan het front van het verloren gegane orgel in de Utrechtse Pieterskerk. Aan dit uit 1899 daterende orgel, gebouwd door De Koffs werkgever Johann Frederik Witte, heeft De Koff nog meegewerkt. Het frontschema van de Nieuwe Kerk is dan ook van De Koff, met een beperkt aantal door de architect Posthumus Meyes voorgestelde wijzigingen. De gestapelde velden wijzen duidelijk in de richting van Witte. De rondbogen in het Witte-schema van de Pieterskerk zien we ook in het orgelfront van de Nieuwe Kerk terugkeren. De flauw ronde bogen in de middenpartij laten weer de invloed van de architect zien.\nDe ornamentiek is uiterst spaarzaam aangebracht. De eenvoudige zuilen met basementen en kapitelen alsmede het geprofileerde lijstwerk lijken regelrecht aan Witte te zijn ontleend.",
  "Part15_080AmsterdamOudKatholiek": "Aan de kas is duidelijk te zien, dat Stangenberger door de orgels van J.F. Witte in de oud-katholieke kerken van Culemborg en Utrecht St-Gertrudis werd ge\u00efnspireerd. In 1914 verplaatste hij het Witte-orgel van de oude St-Gertrudis-schuilkerk naar de nieuwe. Hij kende dit orgel dus goed. Als hij in 1914-\u201815 een nieuw orgel bouwde voor Amsterdam, liet hij zich inspireren door dat front. De inbreng van de architect Hartkamp is in de detaillering duidelijk te zien. De hoofdvorm is neorenaissancistisch te noemen met blinderingen in de Amsterdamseschool stijl. Het front heeft drie vlakke velden, waarvan het middenveld verhoogd is en bekroond met een timpaan. De zijvelden zijn aan de bovenzijde vlak. Alle drie de velden zijn omlijst door brede stijlen met cannelures.",
  "Part15_081Leek": "Volgens de overlevering is dit het laatste Van Oeckelen-orgel. In het bewaard gebleven contract (10 januari 1915) staat over het front vermeld: Het model (niet zo groot) zal ongeveer moeten zijn als het orgel, dat geplaatst is in de Herv. Kerk te Noordlaren. Inderdaad is het front te Leek qua opbouw een iets verkleinde versie van dat te Noordlaren (1876; deel 1872-1878, 291-292); de Prestant 8' staat in Noordlaren vanaf C in het front terwijl in Leek F de grootste frontpijp is. Bovendien bevatten in Leek de zijtorens en de tussenvelden minder pijpen dan die in Noordlaren. In Leek heeft de geronde middentoren vijf pijpen, de haar flankerende velden ieder twee, elk van de gedeelde tussenvelden zes, en de geronde hoektorens ieder vijf. Het Noordlaarder front van Petrus van Oeckelen is overigens meermalen door zijn zonen als voorbeeld genomen, onder meer in Vierhuizen (1892; deel 1886-1894, 282-283) en Mussel (ca 1900; deel 1894-1901, 315-316). In tegenstelling tot de fronten te Noordlaren en Vierhuizen zijn die te Mussel en te Leek van een onderbouw met eenvoudig paneelwerk voorzien. Door de gereduceerde afmetingen en de geringere aantallen pijpen in de tussenvelden, door de onderbouw en door de grovere uitvoering van het - uit vegetatieve elementen samengestelde - snijwerk maakt het front te Leek, vergeleken met Noordlaren, een wat gedrongen, boerse indruk. Van de oorspronkelijke kasbekroningen in Leek zijn nog de voor de zonen Van Oeckelen karakteristieke lier op de middentoren (in 2002 na brandschade gereconstrueerd) en bollen op de velden naast de middentoren (in 2002 op de zijtorens gezet) aanwezig; blijkens een foto uit 1967 waren de zonder twijfel oorspronkelijk op de zijtorens geplaatste vazen toen reeds verwijderd.\nIn 1967 is de van origine zich over de gehele kerkbreedte uitstrekkende orgelzolder sterk versmald en naast het orgel ondieper gemaakt. In 2002 is ze weer tot aan de muren verbreed, zij het conform de in 1967 gereduceerde diepte.\nDe oorspronkelijke kleurstelling - rijtuigzwart met goudaccenten en een olijfgroene basiskleur voor het snijwerk -, in 1967 gewijzigd, met een mahonie-imitatie als hoofdkleur, is in 2002 gereconstrueerd. Daarbij is op de onderlijst van de balustrade een opschrift - A.D.1915 - toegevoegd.",
  "Part15_082Doesburg": "Dit orgelfront werd door architect Tjeerd Kuipers ontworpen geheel in samenhang met de voormalige Gereformeerde Nieuwe Zuiderkerk (1916) te Rotterdam. In een bijlage bij de in druk verschenen eerste leerrede in het kerkgebouw omschrijft Kuipers de totstandkoming van het orgelfront: Het kolossale orgel, het troetelkind van den gever, was eerst als geheel pijpenfront in modernen stijl gedacht. De vrees was niet ongewettigd, dat dit massale front, geheel in tinnen pijpen opgebouwd het evenwicht in het interieur zou verbreken. Te dien einde werd besloten, in navolging van den ouden renaissancen orgelbouw, dit in teakhout op te bouwen, maar dan in modernen stijl. In het archief van de gebroeders Tjeerd en Foeke Kuipers, ondergebracht in het Nederlands Architectuurinstituut te Rotterdam, bleef een ingekleurde doorsnedetekening van het kerkgebouw bewaard met het vermoedelijk eerste frontontwerp. Deze tekening vertoont een orgelfront met frontpijpen in grotendeels open opstelling, door pijpenbanden gebundeld, de forse zijtorens van elk vijf pijpen elk voorzien van zijvelden aan weerszijden. Het geheel vertoont overeenkomst met het front van het eerder eveneens door de familie Bos geschonken en door Tjeerd Kuipers ontworpen Walcker-orgel (1913) van de Gereformeerde Kerk te Wildervank en het iets eerder door Kuipers ontworpen front van het Proper-orgel (1912, verdwenen) van de Nieuwe Kerk te Kampen. Een nieuw element is een onder een tweetal rondbogen gebundeld onderpositiefachtig frontveld onder de middentoren. Het geheel is ontworpen boven een in een rondboognis geplaatste kansel. Dit eerste frontschema werd door Kuipers ook uitgewerkt in neorenaissancestijl, welke tekening in het archief van A.M. de Boom bewaard bleef. In het definitieve ontwerp is het frontschema enigszins gewijzigd. Belangrijkste toevoeging is een schijnpositief zoals eerder toegepast in het oeuvre van Walcker v\u00f3\u00f3r het inmiddels drieledig opgezette veld onder middentoren en flankerende velden. De gewelfde plattegrond van dit schijnpositief en de detaillering van de zandstenen basementen met gestileerde vogelfiguur lijken door Kuipers te zijn ontleend aan een eerder, niet uitgevoerd kanselontwerp. De flankerende halfronden uit dit kanselontwerp nam Kuipers over in de plattegrond van de vier halfronden aan weerszijden van beide hoofdtorens. Het labiumverloop daarin met de langste pijpvoet in het midden wordt vervolgens overgenomen in de ongedeelde tussenvelden in de bovenpartij; de tussenvelden direct naast de middentoren zijn inmiddels verticaal gedeeld. De drie hoofdtorens en de beide binnenste halfronden worden door koepeldaken met flankerende vogelfiguren bekroond. De deels gedecoreerde tussen- en zijstijlen dragen bazuinblazende engelen met neergeslagen vleugels, welke ten dele ook al in het tweede neorenaissance ontwerp aanwezig zijn. De gewelfde bovenlijst van het schijnpositief lijkt te refereren aan het front het Walcker-orgel (1912, verdwenen) in de Micha\u00ebliskirche te Hamburg. In tegenstelling tot de eerste twee ontwerpen werd in het definitieve ontwerp de voetlijst van het front niet meer geprojecteerd in het verlengde van de boven- dan wel middenlijst van de balustraden aan weerszijden. Basislijn is nu de voetlijst van de balustrade, de beide hoofdtorens zijn daarin verzonken. De ornamentiek van het orgel werd door Kuipers ontworpen in een sobere jugendstil: Emblemata\u2019s, als zingende engelenkopjes, de leeuwerik, de als bekroning opgevatte gestileerde engelenfiguren met de bazuin, de golvende lijnversiering met ornament omstrengeld, vertolken, symbolisch, de idee der muziek. Een opmerkelijk embleem wordt gevormd door de beide Davidssterren in de voet van de middentoren. Aangezien een afzonderlijke blauwdruk bewaard bleef in het De Boom-archief betreft het wellicht een laatste toevoeging aan het ontwerp, temeer daar verdere ornamentiek rond de pijpvoeten ontbreekt. De Davidssterren zijn beide voorzien van een lier. Bij de plaatsing in Doesburg werd het Kuipersfront geplaatst op een massieve onderbouw naar ontwerp van architectenbureau Cramer-Riemersma & Godthelp, waarin de boognis met casettenplafond boven de speeltafel nog enigszins refereert aan de Rotterdamse kanselpartij onder het orgel. Enkele smeedijzeren hekwerken uit de Rotterdamse balustrade zijn in de nabijheid van de speeltafel opgesteld. Het rasterwerk achter het front werd geheel vernieuwd, boven op de torenkoepels werden bekronende lieren en jaartalschild toegevoegd. Het geheel wordt afgesloten door forse kroonlijsten met vogelfiguren boven de zijtorens. Boven het geheel is het vroegere Fernwerk geplaatst, dat in de Rotterdamse situatie in de kap van de kerk boven het orgel was opgesteld en via een schalkanaal aan de andere zijde van het kerkgebouw uitklonk.",
  "Part15_083Elden": "Voor zijn laatste instrument grijpt Micha\u00ebl Maarschalkerweerd terug op een voor het orgel van Ursem (1894) ge\u00efntroduceerd vlak vijfdelig neorenaissance fronttype; het werd door hem vrijwel uitsluitend toegepast in protestantse kerken. Van alle varianten daarvan is het zes-voets front van Elden het meest rijzig te noemen. Allereerst is dat een gevolg van de keuze in alle velden consequent slechts vijf pijpen te plaatsen. Voorts is het front hier, om de pneumatiek onder de windlade bereikbaar te houden, verhoogd boven de balustrade opgesteld, waartoe een extra reeks hoge ingekaste panelen onder de kransreeks is aangebracht. De ruitvormige vlakverdeling van de panelen is bij dit orgel komen te vervallen. De rijzigheid van het front wordt geaccentueerd door drie hier zeer prominent aanwezige vierledige obelisken binnen de gebroken frontons, welke laatste als rijzige rechthoekige driehoeken zijn opgezet. Ook de lijsten direct onder deze frontons zijn hoger opgezet dan bij de meeste varianten van dit fronttype, evenals de hier bij alle drie de boogvelden verhoogd uitgevoerde frontstokken. De ornamentiek is sober en nog slechts toegepast boven de pijpen in de gedeelde tussenvelden. Het meest de aandacht trekken nog de voluten in gestileerd zaagwerk aan weerszijden van het middenveld, welke worden beantwoord door bescheiden voluutvormen aan de beide uiteinden van de buitenste zijstijlen.",
  "Part15_084Hansweert": "Een variant van het klassiek 19e-eeuwse drieledige blokvormige kasmodel met verhoogde middenpartij, hier in aansluiting op het kerkgebouw uitgevoerd in een neoromaanse detaillering. Het meest kenmerkend daarvoor zijn de drie gelobde rondbogen boven de afzonderlijke pijpvelden, alle rustend op halfzuilen met bladkapiteel. De halfzuilen direct aan weerszijden van het middenveld hebben hoge basementen met bolvormige decoraties. De beide zijvelden rusten op een kranslijst met rondboogfries. Onder het middenveld is dit fries verhoogd boven de kranslijst geplaatst en is de kranslijst zelf voorzien van snijwerk met gespiegeld liggende S-voluten uitlopend in bladwerk. De zijvelden worden bekroond door horizontale totenlijsten met bladwerk in de onderliggende rondboogzwikken. Het middenveld wordt bekroond door een wimberg met vierpasrozet, bekroond door hogels en een Latijns kruis op bladkapiteel. De zij- en tussenstijlen worden door gelede pinakels bekroond. Opmerkelijk is de wijze waarop de pinakels, een specifiek gotisch element, hier naar het romaans zijn terugvertaald: ze zijn uitgevoerd als torenspitsen met rondboognis, timpaan, erkertorentjes met eigen rondboognissen, architraaf en rozetfries en quasi-opengewerkte verdikking op de spitsen.\nOpmerkelijk zijn ook de vleugelstukken met tweeledig gekoppelde rondbogen op slanke halfzuilen onder een halve rondboog onder een van hogels voorziene diagonaal, geflankeerd door stijlen in de vorm van gelede pinakels. Met name het frequente gebruik van halfzuilen roept in combinatie met de vleugelstukken herinneringen op aan het in 1891 door Maarschalkerweerd gewijzigde front (ca 1875) van het orgel van Het Anker te Hazerswoude-Rijndijk, afkomstig uit een neoromaans kerkgebouw eveneens ontworpen door Th. Asseler. Kan ook het front van Hansweert met deze architect in verbinding worden gebracht en is het dan beduidend ouder dan 1916? In dat geval hebben we mogelijk te maken met een schijnfront van een vorig in deze kerk aanwezig instrument. Uit het kerkarchief valt niet af te leiden of dit dan is gemaakt voor het in 1871 uit de hulpkerk overgeplaatste harmonium, dan wel voor een gebruikt kabinetorgel, dat in de jaarrekening over 1881 voor f 200,- werd geboekstaafd, maar volgens de bestuursnotulen van oktober van dat jaar voor f 700,- werd aangeschaft. De niet nader gespecificeerde jaarrekening over 1872 vermeldt kleinere betalingen aan \u2018Goossens\u2019 en schrijnwerker \u2018E. van Kalmpthout\u2019. Stilistisch valt een toeschrijving van dit orgelfront aan het Bossche atelier Goossens zeker niet uit te sluiten, waarmee een definitieve datering vooralsnog onzeker blijft.",
  "Part15_085Schildwolde": "Een monumentaal negenledig front, waarvan de vormgeving ontleend lijkt aan de grote kas van het B\u00e4tz-orgel in de Petruskerk van Vermeulens woonplaats, Woerden. De na 1950 naar voren vergrote galerij benadeelt het front aanmerkelijk. Vermeulen paste dit \u2018model\u2019, maar dan in meer bescheiden afmetingen, ook toe bij zijn orgels in Bierum, Gereformeerde Kerk (1910) en Wagenborgen, Hervormde Kerk (1913).\nOrnamentiek hoofdzakelijk in symmetrische vormen, gebruikmakend van voluten en bladmotieven. Onder middentoren en aansluitende velden een breed uitwaaierende culs-de-lampe, welke aan een soffiet doet denken. Onder de andere torens kleinere consoles, met elkaar verbonden door een guirlande. Dunne, krakelingachtige vleugels, die kenmerkend zijn voor de Vermeulen-fronten. Op de kappen van de torens geen bekroningen.",
  "Part15_086Terzool": "Een curieus front in het oeuvre van de firma Bakker & Timmenga, omdat hier de werelden van het elders bestelde \u2018catalogus-front\u2019 en de eigen front-traditie elkaar ontmoeten. De hoofdindeling van het front verraadt het fronttype dat in het tweede decennium van de 20e eeuw zijn intrede doet in het werk van de firma. Het is herkenbaar aan de indeling met drie ronde torens en ongedeelde, verhoogd geplaatste tussenvelden. Kenmerkend is voorts de uitvoering van de afsluitende lijst boven de velden. Door die kenmerken schaart het front zich in een reeks van veelvuldig verschijnende congruente fronten, die ook in het werk van bijvoorbeeld Proper en Dekker voorkomen. Maar de bij dit front behorende ornamentiek, welke doorgaans vage Jugendstil-eigenschappen kan worden toegedicht, ontbreekt in Terzool geheel. In plaats daarvan zijn klassieke gesneden ornamenten aangebracht die tot de traditie van de firma behoren en in deze vorm bij alle kleinere vijfledige fronten met gedeelde tussenvelden te vinden zijn.\nOnder de drie torens culs-de-lampe met omgekrulde bladvormen, boven in de torens luchtig snijwerk met voluutvormen, blad- en bloemmotieven, in het midden over de kaprand heen gewerkt. Bovenaan in de velden een dunne slinger van langgerekte voluten met bladmotieven. De opzetstukken op de torenkappen hebben ook weer de gebruikelijke vorm, vullend over de gehele breedte, maar met een sterk verticaal accent op de bekronende delen in het hart. Palmetten op de zijtorens en een lier op de middentoren. De vleugels vormen een samenstel van S- en C-voluten, omrankt met bladmotieven en een groot aantal bloemen.",
  "Part15_087Uithuizen": "De kleinere orgels van de firma Standaart zijn evenals die van de firma Dekker vaak regelrechte standaard-orgels, ook qua front. Het fronttype dat Standaart in Uithuizen koos is een voorbeeld van zo\u2019n standaardfront. De basis ervan ligt in de 19e eeuw, toen met name de firma Bakker & Timmenga een andere dan klassieke indeling van de tussenvelden presenteerde: het onderste veld met een v-vormig labiumverloop en een rondboog, het bovenste veld als in de 18e eeuw, met de grootste pijp tegen de middentoren en een naar buiten in een boogje oplopende labiumlijn. Standaart veranderde in het basisconcept twee elementen: hij koos voor spitse torens links en rechts in plaats van de ronde torens van Bakker & Timmenga (ook firma\u2019s als Adema en Hardorff pasten overigens varianten toe), maakte de bovenste tussenvelden iets minder gedrongen en maakte de tussenvelden vlak. Het snijwerk is bij Standaart compleet: er zijn voluten, bekroningen en snijwerk boven- en onderin de torens en velden. Wel is het eenvoudig: in de voluten zijn simpele trompetvormen gestoken, onder de torens zijn grove acanthusbladen te zien. Al met al een met zorg ontwikkelde rationalisering van het Friese voorbeeld.",
  "Part15_088Kapel-Avezaath": "Het front van dit orgel is zeer verwant aan dat van het orgel in de voormalige Doopsgezinde Kerk te Baard, dat door de N.V. v/h P. van Dam in 1918 werd opgeleverd (Dit orgel is gesloopt, alleen het front is in het thans particulier bewoonde kerkgebouw nog aanwezig).\nHet verschil met Baard ligt op het vlak van de gekozen stijl. Het front van Baard is uitgevoerd in neorenaissancestijl, terwijl het front van Kapel-Avezaath, met dezelfde structuur, neogotiek vertegenwoordigt.\nTegenover de slanke indruk die het front van Kapel-Avezaath maakt, staat ook de bredere versie van Baard, met zeven pijpen in het middenveld in plaats van de vijf van Kapel-Avezaath, terwijl in de tussenvelden van Baard zeven pijpen te zien zijn in plaats van de vijf van Kapel-Avezaath.\nDe neogotiek van het front in Kapel-Avezaath is in feite hoofdzakelijk af te leiden uit de spitsboog van het middenveld. Verder kunnen de tootlijsten bij de pijpvoeten voor een deel nog tot het neogotisch repertoire worden gerekend. De bovenlijst van de tussenvelden is uitgevoerd als een schuin geplaatste lijst. Uit dit kleine detail blijkt ook hoe de ontwerpers en makers van de kas de stijlen gescheiden hielden. In Baard is daar namelijk een sierlijke voluut aangebracht, die binnen het neogotisch kader niet zou hebben gepast. Een laatste verschil betreft de bekroningen. In Baard zijn fantasievolle opzetstukken te zien, terwijl bij het orgel van Kapel-Avezaath momenteel elke vorm van bekroning ontbreekt. Ze zijn er echter wel geweest, enkele onderdelen worden los bij het orgel bewaard. Op de zijtorens stonden torenvormige bekroningen, op het middenveld onder andere een lier.",
  "Part15_089Tinallinge": "",
  "Part15_090Streefkerk": "Voor hun als instrument merendeels verdwenen of sterk gewijzigde \u00e9\u00e9nklaviers pneumatische orgels voor Schiedam (Lutherse Kerk, 1910), Barendrecht (1912), Rhoon (1912) en Hoogvliet (1914, vrijwel compleet bewaard) maakten de Gebr. van der Kley gebruik van een gestandaardiseerd vijfledig frontontwerp met een halfronde middentoren en gedeelde tussenvelden steevast op een hoger niveau dan de flankerende halfronde zijtorens. Standaard zijn deze fronten voorzien van een sobere maar stijlvolle, onderling subtiel verschillende decoratie in neorenaissancetrant. Voor het tweeklaviers instrument met vrij pedaal voor de Gereformeerde Kerk van Feyenoord (1911, thans te Dongen, kas verloren) werd dit basisschema vergroot door de verbrede tussenvelden ook horizontaal te delen, met een achttal kleine tussenveldjes onder elk een afzonderlijke rondboog als resultaat. Het front van Streefkerk is te beschouwen als een variant van dit schema, maar lijkt tegelijkertijd te zijn be\u00efnvloed door Tjeerd Kuipers\u2019 frontontwerp voor het Walcker-orgel (1916) van de Rotterdamse Nieuwe Zuiderkerk, thans te Doesburg. Aan dit voorbeeld lijkt duidelijk de idee ontleend het middentorenbasement inclusief console op halve fronthoogte te plaatsen. Onder deze console zijn twee minuscule boogveldjes aangebracht die in aansluiting op de naastgelegen veldjes het Rotterdamse schijnpositief lijken te willen herhalen. De flankerende veldjes vormen tegelijkertijd onderdeel van de elk tweeledig onder geschakelde rondbogen ondergebrachte tussenvelden, waarvan alleen de binnenste segmenten verticaal gedeeld zijn en waarmee de veldindeling van het bovendeel van het Nieuwe Zuiderkerkfront lijkt te worden herhaald. De oplopende labiumlijn in de buitenste tussenveldsegmenten verzorgt hier de aansluiting met de flankerende zijtorens, de pijpaantallen en het labiumverloop in de drie torens komen overeen met de situatie in Doesburg. Ook de koepelvormige torenbekroningen, hier van cassetten voorzien, roepen op het eerste gezicht herinneringen op aan de Nieuwe Zuiderkerk, maar zijn ook al aanwezig bij het oudere Van der Kley-front te Barendrecht (1912). Ze worden in Streefkerk beantwoord in de eveneens van cassetten voorziene torenconsoles, elk op een kolonnet geplaatst. De kroonlijsten van velden en torens hebben hier nog een klassieke profilering, ook het hoge frontbasement is klassiek opgezet met architraaf, hoog drieledig rondboogfries en kroonlijst. De geschakelde rondbogen in de tussenvelden rusten op pilasters met gestileerde kapitelen, de impostlijsten in de verticaal gedeelde veldsegmenten zijn met knopmotieven gedecoreerd. De torenstijlen zijn voorzien van cannelures, de gelede buitenste zijstijlen lopen uit in radvormige vleugelstukken op de balustrade. Naast de middentoren zijn gestileerde voluutvormen aangebracht. De contourwerking van frontopbouw en -decoratie worden door vergulde lijsten geaccentueerd. Een opmerkelijk contrast tot het traditionalistisch vormgegeven front vormt het drietal stutten onder de balustrade met kapitelen in meer expressionistische trant op basis van driehoeksvormen.",
  "Part15_091Munnekezijl": "Dit front is weliswaar niet voor dit orgel ontworpen \u2013 het is veel breder dan de orgelkast en er zonder veel mitsen en maren voorgezet \u2013 maar het is wel van de orgelmaker: Rohlfing had de gewoonte snijwerk rudimentair uit te voeren. Typerend is hoe de delen onder de torens zijn uitgevoerd: de bolvorm is zodanig \u2018opengewerkt\u2019 dat er slechts \u2018meridianen\u2019 overblijven. Op dezelfde wijze zijn de torenbekroningen uitgevoerd. Eveneens typisch Rohlfing zijn de kleine rondboogjes in de balustrade onder het front. Het front is verder traditioneel ingedeeld, met drie ronde torens, gescheiden door dubbele tussenvelden, waarin rechte, naar de middentoren aflopende labiumlijnen. Opmerkelijk zijn de hoge kappen op de torens en het ornament daarin: elke kap is voorzien zeven ronde gaten, evenveel dus als er pijpen in de torens staan. Binnen het beperkte vormenrepertoire van dit front zijn de licht harpvormige afsluitingen van de bovenste tussenvelden, en de met kleine hoekstukjes elegant gemaakte rechte afsluitingen van de onderste tussenvelden fantasierijk.",
  "Part15_092Surhuizum": "Het front van Surhuizum preludeert op het afscheid van het klassieke orgelmeubel. Zelfs bij een oud familiebedrijf als dat van de orgelmakers Van Dam werden in de laatste jaren van hun bestaan op het gebied van orgelontwerpen nieuwe wegen ingeslagen, al of niet voorgeschreven door architecten. In plaats van een traditioneel vormgegeven kas is hier een \u2018open\u2019 front gebouwd, dat internationale ori\u00ebntatie verraadt. In Engeland en Duitsland werden al decennia eerder fronten zonder kappen en klassieke torens/velden-structuur gemaakt.\nMaar ook al zijn hier de bovenlijsten en kappen weggelaten, toch zijn er bij nadere beschouwing nog details te zien die herinneren aan de klassieke traditie in het algemeen, maar ook aan de traditie van het orgelmakershuis in het bijzonder. Dit betreft dan in hoofdzaak de onderbouw met panelen, pilasterachtige scheidingen, en een bijzonder fries met een soort vlechtwerkmotief. Er zijn ook elementen die direct teruggrijpen op de vormentaal van eerdere fronten van de vierde generatie Van Dam, zoals de consoles onder de spitsen en de tootlijsten bij de pijpvoeten.\nDe open bovenzijde van het front, met de banden die voor optische samenhang zorgen, vertegenwoordigt vooral nieuwere tijden. Nieuw is daarbij ook, dat de grootste pijpen in de vlakke velden staan en de kleinsten in spitstorens zijn ondergebracht.\nDe lier die de middenstijl bekroont is in deze context bijna een citaat uit de klassieke vormentaal. Samen met de bekroningen van de vier andere frontstijlen getuigen deze bescheiden ornamenten van de zorgvuldigheid die ook bij de vormgeving van dit bijzondere front in acht is genomen.",
  "Part15_093AmsterdamOrgelpark": "Het front van het Sauer-orgel in het Orgelpark is een variatie op het voorbeeld van het Voit-orgel in de Lutherkirche in Mannheim, gebouwd in 1906. Dit front kende architect Roest vermoedelijk omdat behalve de fa Sauer ook orgelbouwer Voit uit Durlach om een offerte was verzocht; Voit had de gewoonte zijn offertes in een omslag te versturen, versierd met het front in Mannheim. Inmiddels is het front in Mannheim ontdaan van zijn pijpenbanden; in Amsterdam zijn ze gereconstrueerd.\nAfwijkend van het front in Mannheim is de breedte van het front \u2013 in Amsterdam iets smaller \u2013 en de kleurstelling, hoogst ongewoon voor Nederland: het middenveld is van onbehandeld spotted metal, alle andere pijpen \u2013 grotendeels behorend tot de Contrabass \u2013 van bronsgroen geverfd zink. Alle pijpen zijn bovenaan versierd met een ruitvormig ornament in rood; de pijpvoeten staan op fraai gevormde klossen, eveneens met een rood accent. Verder hebben alleen de onderlabia een kleuraccent.\nBijzonder aan dit front is de elegante dieptewerking: de hoofdvelden, die achter het middenveld staan, lijken zijvelden te hebben, een gevolg van het plaatsen van op dezelfde manier geschilderde en versierde zinken buizen. Het van spotted metal gemaakte middenfront springt bovendien enigszins naar voren. Al met al ontstaat zo een geheel dat verwant is aan de fronten van veel Nederlandse orgels uit deze en latere tijd, waarin eveneens met zulke voor elkaar staande lagen is gewerkt. Tegelijkertijd is een imposanter en rustiger geheel ontstaan door de beperking van het aantal van dergelijke lagen tot slechts twee, het ontbreken van houten pijpvelden links en rechts, elders graag toegepast, en de ruime maatvoering van het geheel.",
  "Part15_094Bedum": "In al zijn eenvoud verwijst dit front naar het front van het Maarschalkerweerd-orgel in het Concertgebouw in Amsterdam. Met name de firma Dekker was er enthousiast over: zo realiseerde de firma in 1912 in de Oude Kerk in Huizen een front dat de bovenkast van het orgel in Amsterdam als vrij letterlijk te citeren uitgangspunt nam voor een balustradefront. Opmerkelijk zijn de wonderlijke oplossing van de bovenkap van de middentoren en de forse beelden in Huizen: het ontwerp van architect Van Gendt in Amsterdam liet de bovenkap van de middentoren juist open en was bekroond met geschubde koepels, elk getopt met een spits op een bal. Dekkers medewerker Vegter realiseerde in Bedum een variant die rudimentair maar onmiskenbaar naar Amsterdam verwijst: de koepels zijn hier gereduceerd tot opzetstukken en de dynamiek in het front is beperkt tot een spitse middentoren in een verder vlak ontwerp. Wel staan de pijpen nog steeds vrij en zijn de rondbogen erboven intact gebleven, evenals de cannelures onder de tussenvelden. Vermeldenswaard is nog dat Dekker en Vegter niet de werkelijke lengte van de pijpen in het front lieten zien, zoals Van Gendt wel had aangedurfd, maar integendeel elk veld en elke toren qua pijpuiteinden zuiver symmetrisch maakten. De ornamentiek onderin de zijtorens volgt eveneens het Amsterdamse voorbeeld. Merkwaardig zijn de opzetstukken boven de tussenvelden en de zijvleugels: standaardwerk in vormen die verwijzen naar de dorpsorgelfronten van Dekker, die een heel andere stijl representeren.",
  "Part15_095Horssen": "Het orgel staat opgesteld in twee kassen aan weerszijden van het venster in de voorgevel van het kerkgebouw. De orgelkassen zijn geleverd door de fa Smits (Cuijk) en vertonen eenvoudige neogotische vormen. Beide kassen bestaan uit een veld (aan de muurzijde) en een overhoeks geplaatste toren. In de velden staan telkens vijf pijpen, in de torens zes. De zijwanden van de kassen bestaan uit eenvoudig regel- en paneelwerk. De kassen zijn aan de bovenzijde gesloten maar hebben geen zijwanden aan de muurzijde. De frontpijpen zijn van zink met opgeworpen labia, kleine ronde zijbaarden en \u2018vergulde\u2019 labia.\n\nNiet gepubliceerde bronnen\nInformatie verstrekt door de Stichting Johann Winkels Kerkorgelfabriek Boxmeer.\nOrgelarchief Rog\u00e9r van Dijk.",
  "Part15_096Bakhuizen": "Dit front leek oorspronkelijk sterk op dat te Balk (1906). Het lagere middendeel, oorspronkelijk met twee pijpvelden, gescheiden door een breed paneel, kreeg bij de laatste restauratie een invulling met \u00e9\u00e9n pijpveld. De sobere ornamentiek werd iets verrijkt met materiaal, afkomstig van een Duits orgel.",
  "Part15_097HilversumClemens": "Van de Steinmeyer-fronten in Nederland heeft het Hilversumse het meest strakke ontwerp. Waar in Alphen aan den Rijn (Adventskerk, 1923) en Amsterdam (Prinsessekerk, 1924) nog ronde en spitse vormen voorkomen, is het Hilversumse front sterk twee-dimensionaal. Dit karakter wordt bereikt door een lijnenspel van enkele stijlen die de pijpvlakken geleden en regels die het pijpwerk bundelen. De krachtige eenvoud van dit concept doet sterk denken aan het front van het Pels-orgel in de St-Dionysius in Rijssen (1929). Deze kerk is van de hand van Jos Cuypers die in Hilversum de uitbreiding van de Clemenskerk realiseerde waaronder de westtravee waarin het orgel staat. Het is niet onaannemelijk dat Cuypers de hand had in beide frontontwerpen.",
  "Part15_098UtrechtAntonius": "Orgel met twee identieke kassen, geplaatst op de koortribune, aan weerskanten van een groot rond raam in de westgevel van het kerkgebouw.\nDe orgelkassen werden gemaakt door de firma H. A. van Kent. Het ontwerp hiervoor kende een lange voorgeschiedenis. Nadat de architect van het kerkgebouw, Jan Stuyt, zich voor het ontwerp had teruggetrokken omdat hij zich niet kon verenigen met de beoogde afmetingen van het orgel, wendde het kerkbestuur zich tot de architect Wolter te Riele. Deze verklaarde dat hij eerst overleg met Stuyt wilde voeren, wat mogelijk echter nooit plaats heeft gevonden. Tenslotte liet Ter Riele het ontwerpen van de kassen over aan zijn hoofdopzichter.\nBeide fronten bestaan uit drie elementen. Op de hoeken zijn twee torens met elf pijpen te zien, waarvan er \u00e9\u00e9n naar de kerk gericht is en de ander in de zijwand van de betreffende kas is opgenomen. Het derde element wordt gevormd door een vlak veld van tien pijpen, eveneens aan de kerkzijde, als buitenste begrenzing van de orgelfronten. Bij de vier torens is de grootste pijp in het midden geplaatst, bij de vlakke velden loopt de pijplengte af naar de buitenzijden toe. De labia in de torens bevinden zich op \u00e9\u00e9n lijn, ook de onderzijde van de opgeworpen labia zijn op \u00e9\u00e9n lijn gehouden, waardoor de hoogte van de bovenlabia een variabele lijn oplevert. De labia van de zijvelden vertonen een licht dalende lijn vanaf de torens naar de buitenzijden toe.\nDe fronten bezitten een open pijpopstelling. Rond de bovenzijden van de corpora zijn omsluitende banden aangebracht, bij de velden wat lager dan die in de torens.\nDe onderkassen zijn met toegangsdeuren en schotten gesloten, ook de zijwanden, die doorlopen tot de kerkgevel, zijn met paneelwerk gesloten.\nDe vorm van de vier torens lijkt op het eerste gezocht licht ovaal, maar is echter duidelijk vierzijdig. Opvallend is, dat, op een kleine uitzondering na, geen enkele gebogen vorm in de uitvoering van de kassen te vinden is.\nTegenover de simpele vormgeving van de pijpfronten blijken de kassen echter enkele elementen te bezitten die zeer gedetailleerd en uniek van vormgeving genoemd kunnen worden. Dit betreft vooral de onderlijst van de torens en velden. Bij de torens is elk van de vier zijden aan de onderkant van een trapeziumvormige uitsparing voorzien. Onder de hoeken tussen de vier zijden zijn ondersteunende klossen geplaatst. De klos onder de middelste pijp van de toren is groter dan de beide flankerende consoles en reikt tot op de brede regel die onder de torens is aangebracht. De vormgeving van deze drie klossen of consoles bestaat louter uit rechte en schuine lijnen.\nNaast deze grootschalige ornamenten, die tevens bouwkundig nut hebben, zijn verfijnd uitgevoerde veldjes aangebracht, die uit over elkaar heen liggende driehoekjes bestaan. Ze bevinden zich boven de trapeziumvormige uitsparingen, maar ook als fries onder de consoles.\nDe verfijning en gedetailleerdheid van de onderpartijen wordt beantwoord door de banden die in optische zin de frontpijpen bijeen houden. Deze banden zijn door middel van driehoekige consoles met de frontstijlen verbonden. De banden zijn opengewerkt, de vormgeving bestaat uit een zigzagmotief van driehoekfiguren, waardoorheen een horizontale lijn is geweven in de vorm van een guirlande, de enige boogvormige lijn in het ontwerp.",
  "Part15_099Kloosterburen": "Het orgel van Kloosterburen heeft een typische Adema-vormgeving: haast achteloos lijken de zinken frontpijpen naast elkaar in vlakke velden te zijn geordend. Het enige sierelement is de verspringing van de pijpuiteinden: om de pijp steekt er een pijp boven de contour van het veld uit, zodat in feite een tegenbeweging tussen twee contourlijnen ontstaat. De velden worden gescheiden vlakke stijlen zonder versiering. Elk veld heeft verder een pijpenband, eveneens gevormd door een lat; de pijpenbanden hebben een simpele dubbele kraal als versiering. De zinken frontpijpen hebben spits opgeworpen labia. Er zijn zeven velden, waarvan het middelste het laagst is om het westvenster (drie eenvoudige spitsboogramen) vrij te houden.\nDe onderkast wordt gevormd door stijl- en regelwerk in de ongeschilderde houtkleur van de stijlen en pijpenbanden in het pijpenfront, met groen gebeitste panelen. Dit stijl- en regelwerk met panelen zet zich tegen de zijmuren van de orgelzolder door als lambrisering.",
  "Part15_100AmsterdamStAug": "De twee aan weerszijden van het raam opgestelde eiken kassen laten een eenvoudig front zien. Op de hoeken vierkanten torens en daarnaast aan de voorzijde een vlak veld. De V-vormige labiumlijn van de pijpen in de torens loopt door in die van de velden: naar weerszijden schuin omhoog. De torens hebben aan de bovenkant sober vormgegeven kantelen met eenvoudig lijstwerk. In de lange zijde van de linkerkas zijn de jaloezie\u00ebn aangebracht, in de rechter panelen. De onderkassen bestaan uit eenvoudige vierkanten panelen.",
  "Part15_101ScheveningenBadkapel": "Aangenomen mag worden dat de architect van het kerkgebouw ook het ontwerp van het orgelfront voor zijn rekening heeft genomen. Het orgel bepaalt samen met de kansel de blikrichting in het kerkinterieur. Het contrast tussen beide elementen lijkt groot: de kansel bestaat in hoofdzaak uit ronde en halfronde vormen, het orgel heeft een rechthoek als hoofdvorm. De zijtorens van het front, waarvan de frontpijpen als enige tot het hoogste punt van de kas reiken, verbinden de twee elementen met elkaar door hun halfronde vorm.\nDe twee stenen consoles onder de zijtorens kunnen ook als zo\u2019n verbindend element worden beschouwd. Zij verzachten de overgang van de architectuur van de witte aandachtswand naar het houten orgelmeubel. Soortgelijke consoles werden door Tjeerd Kuipers ook toegepast in Rotterdam, Nieuwe Zuiderkerk en Wildervank, Gereformeerde Kerk.\nHet middengedeelte van het front is vlak en bevat drie velden met een gelijk aantal pijpen, elk met V-vormig labiumverloop. Boven deze velden is een zone zonder frontpijpen aangebracht, opgedeeld in zes kleinere velden, met een brede horizontale lijst als scheiding tussen frontvelden en pijploze bovenpartij. Het is boeiend om te ervaren hoe de dreiging van stijfheid, die door de vlakke frontvelden wordt veroorzaakt, wordt gecompenseerd door de ornamentiek in de paneeltjes van de bovenzone. Deze bovenzone wordt dan weer met de onderpartij verbonden door een dunne rand van golfjes, die zich over de gehele breedte van het front onder de pijpvoeten uitstrekt. Bovenop de bovenste afsluitende lijst komt een dergelijk motief weer terug. De motieven van de vullingen in de bovenzone van het vlakke frontdeel komen tenslotte terug in de blinderingen boven in de twee torens. De vlakke pijpvelden in de zijwanden van de orgelkas verzachten de gesloten massa van deze zijwanden en verlevendigen de visie op de orgelkas voor de beschouwers die zich in de dwarsbeuken bevinden.\nVrijwel alle ornamentiek van de kas is uitgevoerd in geperst messing. Alleen de horizontale scheiding tussen onderste frontvelden en bovenzone van het middenfront bevat steekwerk in hout.\nVermeldenswaard zijn nog de kleine ornamentjes die de frontstijlen van de twee torens bekronen en de veldjes van vijf pijpen, die in de zijwanden van de kas zijn geplaatst. Bij de ingehouden strengheid van het meubel is er niet alleen een weelde aan verfijnde ornamentiek maar zijn er ook nog speelse details te vinden.\nHet ligt tenslotte voor de hand, in dit verband te wijzen op de samenhang tussen het front van Scheveningen en twee andere fronten. In de eerste plaats betreft dit het Steinmeyer-orgel in de Adventskerk te Alphen aan den Rijn. De Adventskerk werd eveneens gebouwd door W.Chr. Kuijper, slechts enkele jaren na de Scheveningse kerk. Beide kerken tonen veel verwantschap.\nHet orgel van Alphen aan den Rijn kwam eerder tot stand dan dat van Scheveningen, namelijk in 1922. Het front heeft een vergelijkbaar grondidee, maar tevens verschillen. Zo zijn hier geen ronde vormen toegepast, is het onderveld van het middenfront ongedeeld uitgevoerd, en is een bovenfront geplaatst, waarvan de pijpen door een horizontale band worden bijeengehouden, zonder afsluitende bovenlijst of kap.\nOpmerkelijk is de gelijkenis met het fronten van het Dalstein & Haerpfer-orgel dat in 1912 in de Nieuwe Waalse kerk te Amsterdam tot stand kwam. Dit front, ontworpen door H.A.J. Baanders, dat in ons land wellicht als prototype voor deze compositie gezien mag worden. Bij het Amsterdamse front zijn overigens wel ronde vormen toegepast. Het bovenfront is hier van een afsluitende kap voorzien.",
  "Part15_102DenHaagFirst": "Het interieur van de kerk is ontworpen door Piet Zwart. De vormgeving van dit orgel is een van de beste voorbeelden van wat men, analoog aan het woordgebruik in de architectuurgeschiedschrijving, \u2018functionalistisch\u2019 zou kunnen noemen: de vorm van dit orgel volgt volledig de functie. Zwart liet namelijk de windladen en een deel van de techniek zichtbaar, en stelde de pijpen van C- en Ciskant eenvoudig symmetrisch op, met de grootste pijpen in het midden. De enige suggesties van neiging tot verfraaien, zijn Zwarts keuzes om het pijpwerk van het tongwerk, dat vooraan staat juist met de grootste pijpen aan de zijkanten te ordenen; om de subbaspijpen aan de zijkanten blauw te schilderen; en om de subbaspijpen tegen de kerkmuur rood te schilderen.",
  "Part15_103Gulpen": "In Gulpen is gekozen voor een opstelling in twee kassen om zodoende de middenpartij van de westwand vrij te kunnen houden. De beide kassen zijn eenvoudig van opbouw. De holle onderlijsten zijn voorzien van een bescheiden profilering, evenals de ronde kolommen. De pijpen van de hoektorens worden bijeengehouden door een metalen band voorzien van rozetten. De velden zijn voorzien van een dwarsregel met een zigzagmotief. De hoekstijlen zijn aan de bovenzijde afgerond en voorzien van eenvoudig uitgehold snijwerk in de vorm van een rozet. Het zijn kasvormen waarvan we in eerdere decennia voorbeelden kennen in neogotische stijl, rijkelijk voorzien van elementen uit het gotische repertoire, maar hier in Gulpen uitgevoerd als vermenging van functionalisme en een snufje expressiviteit: functioneel-eenvoudig en licht versierd.",
  "Part15_104RijssenRK": "In het frontontwerp zijn op sobere en daardoor krachtige wijze horizontale en verticale lijnen tegen elkaar uitgespeeld en zijn orgelfront en achterliggende vensterpartij tot een eenheid gesmeed. Het orgelfront bestaat uit een onderbouw in eiken stijl- en regelwerk gevuld met panelen. Door in de bovenbouw met de frontpijpen de buitenste twee velden aan beide zijden uit te laten springen, ontstaat een overkoepelend driedelig ritme. Het middelste frontdeel bevat kortere pijpen zodat het vijflichtvenster in de westgevel grotendeels zichtbaar is. De bovenlijn daarvan contrapunteert met die van het frontpijpwerk. In beider vijfledigheid corresponderen venster en front met elkaar. De frontstijlen, naast het pijpwerk de enige verticale elementen, hebben getrapte aanzetten en bekroningen zodat een pilasterachtige indruk ontstaat. De sterke horizontale werking van de relatief hoge basementlijst onder het frontpijpwerk wordt herhaald in de vrijwel overal rechte labiumlijnen en, weer luchtiger, in de houten regels die het pijpwerk per veld bundelen. De houten regel van de middenpartij is van een gestileerd cirkelmotief voorzien, die van de buitenste zijvelden worden gesierd door het drieletterige Christusmonogram IHS. In zijn basale eenvoud sluit het frontontwerp naadloos aan bij de expressionistische plastiek van het Amsterdamse School-interieur van de kerk.\n\nNiet gepubliceerde bronnen\nHerstelplan van Jos Laus.\nOrgelarchief Cees van der Poel.",
  "Part15_105AmsterdamJeruzalem": "Een bijzondere groep onder het Nederlandse orgelfront van de vroege 20e eeuw wordt gevormd door fronten waarin het vierkant en de rechthoek als ontwerpprincipe domineert. Het front van het reeds lang gesloopte Dekker-orgel in de Groningse Parklaankerk (1925, ontworpen door Egbert Reitsma) was een van de bekendste voorbeelden. Maar ook eerder al was het vierkant als omlijsting van orgelfronten een optie; het oeuvre van Knipscheer laat een aantal voorbeelden zien, en ook de fronten van de Scheveningse Badkapel en de Adventskerk in Alphen aan den Rijn, beide ontworpen door W.Chr. Kuijper, tonen dat een strakke vorm niet per se tot een saai front hoeft te leiden. Wel is duidelijk dat de architecten die in de jaren 1920- en \u201930 in de geest van het expressionisme van de Amsterdamse School werkten andere oplossingen vonden om het vierkant in het orgelfront toe te passen: kenmerkend is het verdwijnen van krullen en welvingen uit het vormgeversrepertoire, om plaats te maken voor paraboolvormen en met name blokvormige ornamenten. Andere architecten die op het punt van het vierkante/rechthoekige front het noemen waar zijn, zijn Adriaan Moen (Bethlehemkerk, Amsterdam; De Koff 1925) en Ferdinand Jantzen, de ontwerper van het orgel in de Jeruzalemkerk in Amsterdam.\nNet als elders in de kerk koos Jantzen het front blokvormige elementen als ornament, bijvoorbeeld tussen de houten pijpen die de voorzijden van het linker- en het rechterfront bepalen, en die een voortzetting vinden de lange verticale openingen in de onderkast. Uitgekiend is de keuze voor een schuine opgaande lijn onder de zijfronten: zo kon de rechte lijn als afsluiting bovenaan gehandhaafd blijven. De middenpartij tussen de frontdelen verbindt de delen niet zozeer: eerder moeten de orgelfrontdelen opgevat worden als omlijsting van de majestueuze raampartij. Ook de fraaie lampen boven het orgelbalkon dragen bij aan het geheel: in feite heeft de architect het front hier als een integraal element van het kerkinterieur opgevat.",
  "Part15_106AndijkGerK": "Dit front is ontworpen door de architect van de kerk Egbert Reitsma. Het bestaat uit vier achter elkaar aangebrachte pijprijen, die de paraboolvormige nis, waarin het orgel staat opgesteld, afschermen. De eerste rij stomme pijpen staat in de balustrade waarachter oorspronkelijk de speeltafel stond. Daarboven, op een lijst en ondersteund door twee zuilen, de drie andere piramidaal gevormde rijen, in grootte toenemend. De tweede en derde rij zijn zinken pijpen, grotendeels de Prestant 8' van Man I. De laatste rij bestaat uit houten, op pijpen lijkende kolommen, die op speelse wijze de nis verder naar boven opvullen.",
  "Part15_107AmsterdamNassaukerk": "Dit front is in 1927 gemaakt door de orgelmaker De Koff. Het is aangebracht boven de kansel en maskeert de nis waarin in 1931 door Valckx & Van Kouteren het instrument is geplaatst. Eigenlijk is het een curieus ontwerp. De in totaal vier vlakke pijpvelden, uiterst sober maar stijlvol uitgevoerd, zijn zodanig geplaatst dat, naast een kruisvorm, de suggestie van een werkindeling ontstaat: hoofdwerk, rugwerk en pedaal. Het \u2018rugwerk\u2019 is een echte kas met diepte, de zijkanten bestaan ook uit frontpijpen, en een puntdak. Het op dit puntdak geplaatste \u2018hoofdwerk\u2019, ook met zijvelden, staat verder naar achteren en extrapoleert de puntvorm in alle opzichten naar boven. Aan weerszijden zijn, nog verder teruggeplaatst, de twee \u2018pedaalvelden\u2019 aangebracht. Op het hoofdwerk na zijn alle labiumlijnen recht; ornamentiek ontbreekt geheel.",
  "Part15_108AmsterdamAgneskerk": "Het instrument staat in een open opstelling in een nis rechts van de abscis. De twee bogen aan de korte zijde worden opgevuld met twee maal negen sprekende frontpijpen, de grootste in het midden. Van de drie bogen aan de lange zijde was oorspronkelijk alleen de middelste opgevuld met 21 frontpijpen, ook hier de grootste in het midden. Door de twee bogen aan weerszijden was een groot deel van het instrument zelf zichtbaar. Bij de ombouw van Manuaal I door Adema in 1961 zijn in deze bogen ook frontpijpen geplaatst (Prestant 8' en Octaaf 4' Man I). Decoratie ontbreekt geheel.",
  "Part15_109Kerkrade": "De onderkas, gebouwd in eigen beheer, bestaat uit eiken regels, stijlen en panelen en is geheel origineel. Ornamentiek is afwezig.\nHet bovendeel is helder van opzet en geeft uiting aan de idee\u00ebn van Hans Klais, deels ge\u00efnspireerd door Walter Gropius (Bauhaus), over de vormgeving van een eigentijdse open pijpopstelling waarbij een bovenkas en een duidelijke frontopstelling ontbreken. Duidelijk is te zien hoe het pijpwerk op de diverse laden is opgesteld. In het midden bevindt zich, piramidaal opgesteld, het pijpwerk vanaf 4' van het Hauptwerk, geflankeerd door de C - en Cis laden van het Brustwerk waarbij het pijpwerk naar de zijkanten afloopt. Hierachter is het grotere pijpwerk van het Hauptwerk en een deel van het pijpwerk van het Pedal geplaatst, beide wederom overwegend in piramidevorm. Dezelfde vorm keert terug bij de opstelling van het overige pijpwerk van het Pedal aan de zijkant. Het maakt in zijn geheel een duidelijke, zakelijke en nuchtere indruk. Deze indruk wordt versterkt door de vorm van de zwelkast die, precies passend in de torennis, zonder enige ornamentiek puur functioneel gekozen is.",
  "Part15_110LeeuwardenPelikaan": "Front en opstellingsidee zijn ook verwant aan de situatie in Andijk (1930), waar Egbert Reitsma eveneens kerk en orgelfront ontwierp. Boven de kansel zijn twee vloeren aangebracht, op de onderste zijn speeltafel en windvoorziening gesitueerd, op de bovenste bevinden zich windladen en pijpwerk. Het frontpijpwerk is vormgegeven in brede piramidevormige velden, dieptewerking is aangebracht door lagen achter- en boven elkaar te plaatsen. De houten elementen worden gevormd door de verlengde voorzijden van de sprekende houten pijpen, de voortzetting hiervan aan de uiterste zijkanten bestaat echter uit siermateriaal. De rij sierpijpen tegen de balustrade van het eerste vloerniveau, die in Andijk is aangebracht, is in Leeuwarden achterwege gelaten.",
  "Part15_111UtrechtWilhelmina": "Een uiterst sober gelaagd front, waarin de invloed van de Amsterdamse School herkenbaar is. Het orgel zelf is daarachter opgesteld in een kamer, met een grote opening in de voorwand. Het front bestaat in feite geheel uit frontpijpen. Behoudens zeven 'buizen' in het midden van de achterste laag frontpijpen (achter de voorste laag), betreft het 'echte' orgelpijpen. De achterste laag verloopt aan de bovenzijde piramidaal, de labia tonen een rechte horizontale lijn. De bovenlijn van de voorste laag heeft een opwaartse welving vanuit de zijkanten naar het midden toe. De labia lopen hier vanaf de zijkanten in een schuine lijn opwaarts naar het midden.",
  "Part15_112RotterdamOranjekerk": "Dit front in sober expressionistische trant werd in samenhang met het verloren gegane liturgisch centrum ontworpen door architect L.N. Krijgsman jr. De hoofdvorm wordt bepaald door de diatonische opstelling van de Prestant 8\u2019 in het bovenveld, waarvan de contouren het spitsboogvormige dak daarboven volgen. Het onderste pijpveld met horizontale labiumlijn is geheel loos, de flauw aflopende basis daarvan is in tegenbeweging met de iets oplopende labiumlijn van het hoofdveld. Beide pijpvelden worden aan weerszijden geflankeerd door een viertal schijnbaar in de balustrade verzonken houten schijnpijpen. Van de zinken corpora daarachter zijn slechts de boveneinden aanwezig. De in de contourwerking gesuggereerde opstelling van een houten pijpenveld achter het hoofdveld is in werkelijkheid uitgevoerd bij wijze van overhoekse opzetstukken op een houten boogcontructie. De originele flankerende psalmborden waarvan de boveneinden een doorgaande lijn vormden met die van de loze pijpen in het onderste veld gingen verloren, evenals de daarboven aanwezige flankerende elementen met onder meer blokvormen.",
  "Part15_113Blaricum": "Het frontontwerp is van de hand van Theo Rueter; hij had de leiding over de restauratie van de kerk in de jaren 1930. Opvallend is het gebruik van gevlamd koper voor alle frontpijpwerk; de labia zijn geheel van tin. De bekroningen op de toren en velden en het blinderingswerk is uitgevoerd als zaagwerk. Het relatief grote breedte van het front houdt verband met de naast elkaar geplaatste laden van pedaal en hoofdwerk. Pregnant in de opbouw van het front is het segment van middentoren en direct flankerende velden. De vrij grote uiterste zijvelden lijken zich zelfstandig te manifesteren, een effect dat niet in de laatste plaats wordt veroorzaakt door de forse uitstulpende rondingen aan de zijkanten van de balustrade van het orgelbalkon. De vormentaal van de versiering daarvan corresponderen met het zaagwerk van het front.",
  "Part15_114Vlaardingen": "Het front van dit orgel werd ontworpen door architect B.W. Plooy zonder directe samenhang met het daarachter geplaatste instrument. Het kan worden beschouwd als variant op het \u2018gelaagde Amsterdamse Schoolfront\u2019, waarbij de nadruk echter is verschoven van het centrale binnenste middenveld naar de daarvoor geplaatste flankerende velden met achtereenvolgens C-f van de Prestant 16\u2019 en C-H van de Prestant 8\u2019 plus een tweetal onderling overhoeks geplaatste loze pijpen. De verticale middenas van het front wordt geaccentueerd door de kleinste (loze) middenpijp met daarboven een bescheiden blok plus het labium van de grootste pijp van het verhoogd geplaatste centrumveld, wat verder uit loze corpora zonder pijpvoeten en labia bestaat. Ook de naar weerszijden aflopende buitenste frontvelden bestaan uit dummy\u2019s, in dit geval van hout. De flauw spitse plattegrond van de middenvelden wordt beantwoord in de aan weerszijden spits naar voren springende balustrade met ge\u00efntegreerde psalmborden. De aansluiting tussen acht- en 16-voetsvelden wordt verzorgd door een tweetal overhoeks geplaatste loze pijpen. Tussen de pijpvoeten zijn ter decoratie bescheiden blokvormen op de basementlijst aangebracht.",
  "Part15_115NijmegenNeerbosch": "Het orgel is voorzien van een klassiek gemaakte kas, voor wat zijwanden en achterwand betreft. Het front heeft daarentegen geen enkele vorm van houten stijl- of regelwerk. Er zijn drie elementen te onderscheiden: in de eerste plaats de zijvelden met de grootste pijpen, elk veld zeven pijpen met corpora van gelijke lengte, waarbij mensuur en labia aangeven dat de grootste in het midden staat, in de tweede plaats het bovenveld met 27 pijpen met aflopende corpuslengte en licht oplopende voetlengte, in piramidale opstelling, en tenslotte een rechthoekige partij midden onder, waarin vijf groepen van vijf pijpen, elke groep uitgevoerd als vooruitspringend torentje, zonder bestemde vorm, de voeten per groep oplopend, alle corpora aan de bovenzijde op \u00e9\u00e9n lijn geknipt.\nZeker is dat het front niet door de orgelmaker ontworpen is. De ontwerper heeft een weliswaar monumentaal ogend, maar aan de andere kant ook zeer sober ontwerp geleverd. De golfbeweging die in het grote veld midden onder is geschapen, biedt een welkom contrast ten opzichte van de beide vlak uitgevoerde frontelementen. Opmerkelijk is overigens dat het hoofdschema van dit ontwerp overeenkomst vertoont met de fronten van Scheveningen, Nieuwe Badkapel en Alphen a/d Rijn, Adventkerk.\nDe beide klassiek vormgegeven vleugelstukjes doen wat vreemd aan bij dit front. Ze behoren dan ook niet tot het ontwerp, maar zijn een restant van het voormalig orgel, dat in 1937 verplaatst is naar de Gereformeerde Kerk van Beetsterzwaag en vervolgens in 1968 naar de kerk van Uitwellingerga (deel 1886-1894, 179-281).",
  "Part15_116NaardenKoororgel": "Tijdens de Wereldtentoonstelling in Parijs werd de orgelkas geflankeerd door twee grote engelfiguren in reli\u00ebf aan de wand van de zaal.\nDe onderkas is deels versierd met sterren gevat in een zigzagpatroon. In het oog springend zijn de vier symbolen van de evangelisten (mens, leeuw, stier en adelaar) in het onderste segment aan de voorzijde. De Latijnse bijbeltekst onder de frontpijpen is uit het vierde vers van Psalm 150. De tekst is aan weerszijden omgeven door wijnranken met daarboven scheppingssymboliek van zon en maan. Aan de zijkanten prijken Noachitische duiven met olijftak. Samen met de uitbundige vergulde figuratie van de kas verschaft de uitwaaierende plaatsing van het zichtbare pijpwerk, het instrument een sterke plastiek. De onconventionele niet-loodrechte opstelling van de frontpijpen moet destijds opzienbarend zijn geweest. In feite is het dat nog steeds; slechts mondjesmaat is dit effect toegepast in Nederlandse orgelfronten.",
  "Part15_117Heythuysen": "Een breed uitwaaierend front in open opstelling. De rondbogige vorm van de twee achter elkaar geplaatste pijpvelden in het midden keert niet letterlijk terug bij de aangrenzende pijpvelden die doorlopen tot aan de muur. Bij deze velden zijn het meest karakteristiek de asymmetrie, en de meer plastische werking door de naar voren gewelfde opstelling. Deze welving, samen met de lichtgebogen vorm van de middenpartij, staat in contrast met de rechthoekige onderkas. Wellicht heeft men zich wat betreft het bovendeel lichtelijk laten inspireren door het organische bouwen waar gebogen vormen prevaleren boven rechte hoeken. De dieptewerking die hierdoor ontstaat, zorgt voor een subtiele dynamiek. Het kleurcontrast van de frontpijpen en de iets verhoogde opstelling van de pijpen aan de uiterste zijden en in het midden dragen hier eveneens toe bij.",
  "Part15_118Pernis": "Dit orgelfront in geheel open opstelling voor een rasterwerk dat de achterliggende orgelruimte van de kerk afscheidt werd ontworpen door het architectenbureau B. Hooykaas & B. van Veen, nadat een eerder frontontwerp van de architecten Van Bergen en Van Veen met schuine pijpopstelling werd afgewezen. De levendigheid van het ontwerp wordt in belangrijke mate bepaald door de sterk naar voren springende gewelfde plattegrond met een sterke overhoekse werking, rustend op houten stijlen in het verlengde van de buitenzijde van het binnenste pijpenveld. De beide voorste pijpenrijen bevatten de Octaafbas 8' en geheel aan weerszijden de Koraalbas 4' van het pedaal. Door de opstelling van juist de grootste pijplengten in tertsen ontstaat een min of meer paraboolvormige contourwerking, waarbij het steilteverloop de oplopende diametermensuren volgt. De oplopende labiumlijnen zijn in tegenbeweging met de gewelfde paneellijsten daaronder. Het middenrond met flankerende ronden en aansluitende buitenste pijpen bevat de bas van de HW Prestant 8'. Het middenrond wordt geaccentueerd door een iets verhoogde labiumlijn en een tertsopstelling van de tweemaal zes pijpen in de flankerende ronden daarnaast. Een centraal geplaatst gewelfd schild met Christusmonogram verbindt het middenrond van het orgelfront met de iets oudere kansel in expressionistische vormentaal.",
  "Part15_119Driebergen": "Een front uit de \u2018pioniertijd\u2019 van de zogeheten wederopbouwperiode zou men dit kunnen noemen. Drie van de vier \u2018werken\u2019 zijn herkenbaar: rugwerk, hoofdwerk en het in c- en ciskant aan de beide uiteinden van de grote kas geplaatste pedaal. Het zwelwerk is op geen enkele wijze aangeduid.\nNatuurlijke pijplengtes bepalen in hoofdzaak het architectonisch lijnenspel. De toonvolgorde is daarbij z\u00f3 gekozen dat er op- en aflopende lijnen zijn ontstaan. De labiumlijnen bevinden zich daarentegen op \u00e9\u00e9n lijn.\nDe omsluitende kas bestaat aan de frontzijde in hoofdzaak uit een gesloten onderkas. Frontstijlen zijn niet toegepast. De bovenlijnen zijn minimaal van dikte. De grotere frontpijpen steken voor de horizontale bovenlijsten uit. De overblijvende vlakken zijn met grootschalig ruitwerk ingevuld.\nOpmerkelijk is de plaatsing van de pijpen van het rugwerkfront in pijproosters.\nHet ontwerp van dit orgel kan worden beschouwd als een vereenvoudigde versie van het door Flentrop in 1944 gebouwde orgel in de Grote Kerk te Wageningen. Vergelijking van deze beide fronten toont aan dat de vereenvoudiging ook tot een stijver geheel heeft geleid. Het front van Wageningen was vitaler en plastischer door de klimmende labiumlijnen van het HW-front, de lager geplaatste pedaaltorens, en het contrapunt van de lijnen die het zwelwerk aanduidden, achter de HW-frontpijpen. De hierdoor ontstane gelaagdheid maakte ook deel uit van de vormgeving van het RW, waar ook de aan een ronde toren herinnerende middenpartij voor meer beweging zorgdroeg.",
  "Part15_120AmsterdamMuziekgebouw": "Het orgel heeft op zijn eerste standplaats in Haarlem geen front gekend. In Amsterdam is het orgel, om het volledige vloeroppervlak van de kleine zaal te sparen, opgesteld op de relatief smalle lateibalk boven de glazen wand van de zaal. De windladen zijn zo gegroepeerd dat in een open opstelling de natuurlijke lengte van het pijpwerk een contrasterend lijnenspel biedt. Die lijnen zijn lang uitgesponnen en verlopen traag door de aanwezigheid van 31 tonen in het octaaf. De wisselende volgorde van de vier registers van de handklavieren zorgen voor variatie in de zichtbare pijpvormen. De platen waarachter de windvoorziening, windladen en stellingwerk schuilgaan zijn uitgevoerd in essen, dezelfde houtsoort als de betimmering van de zaal.",
  "Part15_121Heiloo": "Een monumentaal voorbeeld van een front met een open pijpopstelling en een gelaagde structuur, opgesteld op een gesloten onderkas.\nAlleen de ronde vorm van de zijpartijen met de grote 16-voets pijpen herinnert hier nog aan een klassiek front. Door het ontbreken van frontstijlen is ook nauwelijks te zien waar de \u2018zijtorens\u2019 overgaan in het brede middenveld dat de voorste laag van het front vormt. De sterk geaccentueerde hoogte van de zijpartijen neemt dan snel af en de middenveldpijpen vormen met hun lengte een paraboolvorm naar het laag gelegen midden toe. Daarboven verheft zich een tweede hoog element, dat als tweede laag functioneert. Deze pijpen zijn wat hoger geplaatst dan de pijpen van de voorste laag, die direct op de onderkas geplaatst zijn. Daarachter is dan nog een derde laag te zien, die een overgang vormt tussen de hoge zijpartijen en de hoog oprijzende pijpen van het middenveld dat de tweede laag vormt. Vooral dit schijnbaar onbelangrijk, haast verborgen element blijkt hier voor de samenhang erg belangrijk te zijn.",
  "Part15_122Loenen": "Voor de herbouw van de in 1945 door brand verwoeste kerk werd de architect Ferd. B. Jantzen aangetrokken. Opzet was, om het gebouw in oude staat te herstellen. Voor de orgelmaker D. A. Flentrop ontstond daarbij een aanmerkelijk probleem. De vormgeving van het voormalig orgel, in 1787 gebouwd door Christoffel B\u00e4tz met \u00e9\u00e9n manuaal en achterkantbespeling, en in 1863 door J. B\u00e4tz & Co. met een bescheiden tweede manuaal vergroot, was weliswaar prachtig, maar een zodanig opgezet orgel strookte toch weinig met de principes die rond 1950 in vooruitstrevende kringen zo strikt beleden werden. Het is Jantzen geweest die dit dilemma tot een oplossing bracht. De geschetste ontwerptekening is binnen de orgelmakerij Flentrop en de familie Flentrop altijd als een kostbaar relikwie gekoesterd.\nDe oplossing bestond uit een omhoog gebrachte reconstructie van het front van 1787, met daaronder een toegevoegd rugwerk. Bij de reconstructie van het front van 1787 werden de zijvelden niet achterwaarts weglopend, maar haaks geplaatst. Dit leverde twee voordelen op: In de eerste plaats meer ruimte, belangrijk voor het vrije pedaal, en in de tweede plaats meer samenhang met het rugwerkfront. De bijzondere frontstructuur van het B\u00e4tz-front, met zijn achterwaarts gebogen kwartronde gedeelde tussenvelden, is in het rugwerkfront niet nagevolgd. In plaats hiervan is een meer gangbaar vijfledig front met spitse zijtorens en vlakke gedeelde tussenvelden ontworpen. De hierdoor ontstane contrastwerking zit de vormgeving van het gereconstrueerde front niet in de weg en werkt toch aangenaam.\nVoor de uitvoering van de ornamentiek zijn kennelijk oude foto\u2019s geraadpleegd. De composities van de blinderingen bestaan uit S-voluten, meestal symmetrisch gekoppeld, en omrankt door bladmotieven. Het lijkt erop, dat de oorspronkelijke ornamenten iets fragieler en luchtiger uitgevoerd waren.\nOp de stijlen van de grote kas zijn, conform de oude situatie, festoenen aangebracht. Op de panelen van de zijwand zijn trofee\u00ebn bevestigd, waarin muziekinstrumenten zijn opgenomen, zoals dat ook bij het B\u00e4tz-orgel (op smallere panelen overigens) het geval was.\nOp de middentoren een medaillon, vastgehouden door cherubijntjes en rustend op een gebogen fronton, overeenkomend met de situatie van 1787. In de torenkap van het hoofdwerk, de rechte afsluitende lijst boven de HW-velden en in het gebogen fronton zijn verfijnd uitgevoerde eierlijsten te zien. Bij het rugwerkfront is dat niet het geval, waarmee men in 1950 het onderscheid tussen het geconstrueerde front en de toevoeging heeft willen markeren.\nBij het oude orgel stonden aan weerskanten op de stijl tussen de kwartronde gedeelde velden en de grote zijvelden putti. Door de haakse vormgeving van de zijvelden (met vijf pijpen in plaats van de 9 van 1787) is hier een geheel andere vormgeving ontstaan. Dit heeft ertoe geleid dat men op de bovenlijst aan weerszijden twee putti heeft geplaatst.\nDe rugwerkkas kreeg als bekroning een medaillon in een omlijsting van S-voluten met enige plantaardige aanvulling op de middentoren, en bescheiden kroontjes op de zijtorens.",
  "Part15_123RotterdamNoorse": "Het orgel is volledig ge\u00efntegreerd in het kerkinterieur en is qua vormgeving bepaald uniek. Het instrument staat op de torenzolder, de speeltafel is beneden in de kerkzaal geplaatst. Hoofdwerk en pedaal hebben geen front; het pijpwerk staat opgesteld aan de linker- en de rechterzijde van het \u2018Positief\u2019, dat wel een front heeft en vooruitsteekt. Het Positief heeft een onderbouw die is beschilderd met drie verticale bloemranken. De zijwanden van de bovenbouw worden gevormd door de houten pijpen (C-H) van de Quintadeen 8', in hele tonen qua grootte van achteren naar voren aflopend. Een situering die doet denken aan 19e-eeuwse Engelse orgels. Vooraan in het front staan C-bes van de (eng gemensureerde) Open Fluit 4'; C staat in het midden en het pijpwerk loopt qua lengte naar weerszijden in hele tonen af, met een daarmee contrasterend V-vormig labiumverloop. Voor het hoofdwerk en het pedaal zijn een houten onderbouw en daar boven opengewerkte houten panelen geplaatst. De onderbouw toont een fantasierijke beschildering met onder meer engelen en C-voluten, het beschilderde snijwerk in de panelen bevat onder andere rozetten en samengevlochten S-voluten, waarin kopjes zijn aangebracht.",
  "Part15_124Groenlo": "Een vijfledig vlak uitgevoerd front voor hoofdwerk en pedaal, met daaronder een borstwerk, dat met deuren afgesloten kan worden. Ten behoeve van de vormgeving van het totaal, zowel als voor verschillende details, werden schetsen aangeleverd door adviseur Johannes Leg\u00eane. Diens Deense ervaringen in de voorafgaande jaren kunnen hiervoor als inspiratiebron worden aangewezen.\nDe orgelkas is van eiken, waartoe Leg\u00eane zelf een partij oud eiken wist te verwerven. Ornamentiek ontbreekt geheel, de frontpijpen hebben natuurlijke lengte. Het hang- en sluitwerk van de kas is naar aanwijzingen van Leg\u00eane door een plaatselijke smid gesmeed.",
  "Part15_125IJmuidenIchtuskerk": "De wijze waarop bij dit front de pijpen zijn gerangschikt is geheel vrij van het instrument zelf gedacht. De bovenste helft van triangelvormige nis wordt op hier op een eenvoudige manier bijna volledig afgeschermd door een reeks zinken pijpen (C-a van de Prestant 8' Man I) die zijn opgesteld als bij een piramide. Twee even grote pijpen staan in het midden en dan pijpen die in lengte naar weerszijden aflopen. De twee labiumlijnen van deze pijpen zijn in tegenbeweging hiermee. Een tweede reeks stomme pijpen staat als een soort balustrade op de onderzijde van de \u2018triangel\u2019 recht boven de kansel en beoogd een tegengesteld effect: de houten pijpen staan in lengte van weerszijden naar het midden opgesteld, verbonden door een reeks precies even lange metalen pijpen. De labiumlijn hiervan volgt, maar niet slaafs, die van de \u2018piramide\u2019. Het geheel maakt evengoed een levendige indruk door het lijnenspel en de kleuren van de gekozen materialen en proporties. De onderste twee hoeken van de \u2018triangel\u2019 zijn afgedekt met eenvoudige panelen met ruitvormig raster.",
  "Part15_126Berlicum": "Dit vier-voets positief werd door architecten F.J.A. den Tex en J. Hillebrants in samenspraak met Van Vulpen ontworpen in samenhang met het liturgisch centrum onder het orgel aan de westzijde, bestaand uit centrale avondmaalstafel en stenen kansel ter linkerzijde. Bij de herinrichting van het kerkgebouw inclusief verplaatsing van het liturgisch centrum werd deze weldoordachte samenhang verbroken. De onderkas heeft een drieledige vormgeving, het handklavier is op klassieke wijze in een klaviernis ingebouwd. De krans bestaat uit een klassieke trits van architraaf, ingekast fries en drieledige kroonlijst met ojiefprofiel. De bovenkas kent geen verdere profileringen meer, maar heeft door een karakteristieke contourwerking toch een klassiek levendig aanzien. Aanvankelijk was een geheel ongedeeld vijfledig pijpenveld ontworpen, uiteindelijk zijn gecanneleerde stijlen aangebracht aan weerszijden van de zeven grootste pijpen in het midden, welke onder een iets ingekaste rondboog zijn opgesteld. Van de tweemaal zes pijpen van de buitenste reeksen aan weerszijden staan de grootste exemplaren aan de binnenzijde, waarmee de diagonale contourwerking van het middenveld naar weerszijden wordt voortgezet. De tweemaal zeven kleinste frontpijpen daartussen zijn in tegenbeweging met deze naar buiten aflopende diagonale lijn opgesteld. De zo ontstane vijfledigheid van het front wordt geaccentueerd door de verspringende labiumlijnen met per veld gelijke pijpvoetlengten. De tweeledig beweegbare luiken volgen de gewelfde contouren van de bovenkas en zijn met bladslingermotieven beschilderd. Op de ontwerptekening is aan deze luiken en aan de kranslijstfries een meer rocailleachtige beschildering toebedacht.",
  "Part15_127DenHaagMaranatha": "De orgelkassen werden in samenspraak met Mense Ruiter ontworpen door architect F.A. Eschauzier. Het belangrijkste vormgevingselement vormde de voor Nederlandse orgels ongebruikelijke keuze een aantal sprekende frontpijpen met aflopende lengte afwisselend van middenuit en van weerszijden af aflopend op te stellen, met als gevolg een veel steiler pijplengtenverloop dan bij een strikt diatonische pijpopstelling. Ter wille van een evenwichtige veldverhouding tussen hoofdwerk en rugpositief zijn in het rugpositief echter meer pijpen (C-Fis) diatonisch vanuit het midden aflopend opgesteld dan bij het HW (C-D). In combinatie met de geheel vlakke plattegrond, de tympaanvormige contourwerking van de daken, de consequent gelijke pijpvoetlengten en het ontbreken van een uitgesproken bovenlabiumvorm roept de gekozen frontopstelling associaties op met sommige oude Italiaanse orgels, al dan niet bewust aansluitend bij Zuid-Europees romaniserende stijlkenmerken van het kerkgebouw. Aan de gelaagde Nederlandse orgelfrontarchitectuur uit het interbellum herinnert de opstelling van een twaalftal kleinere, in dit geval alle sprekende prestantpijpen v\u00f3\u00f3r de grotere frontpijpen van beide werken: voor het hoofdwerk van de kleinste pijp van de achterste reeks af naar buiten toe, voor het rugpositief van de buitenzijden af naar binnen toe aflopend. Voor het hoofdwerk zijn deze kleine frontpijpen bewust in een donkerder metaalkleur uitgevoerd. Voor het acht-voets hoofdwerk leidde de gekozen pijpopstelling tot een front van voldoende breedte voor de achtergelegen windlade. Voor het vier-voets rugpositief dicteerde de lade een bredere kas dan de gekozen frontpijpopstelling, reden waarom dit aan weerszijden met een extra veld met ruitvormig rasterwerk is voorzien, waarachter tevens een viertal grote gedekte pijpen kon worden afgevoerd. Achter de uiteinden van de sprekende frontpijpen van beide werken is rasterwerk in een verticaal meandermotief aangebracht. In het rugpositief keert deze meandervorm horizontaal terug in het metalen blinderingswerk bij de pijpvoeten. Bij het hoofdwerk is dit blinderingswerk uitgesprokener geprofileerd: een reeks geschakelde liggende C-voluten wordt in het midden uitgewerkt tot een achttal gestileerde fleurs-de-lis. Beide kassen kunnen door tweedelige luiken worden afgesloten. Op de hoofdwerkluiken is een bescheiden geschilderde spreukband met de tekst Zingt den Heer een nieuw lied aangebracht.",
  "Part15_128Horst": "Het roosvenster is duidelijk bepalend geweest bij de opstelling van het frontpijpwerk. Er is naar gestreefd om dit venster open en zichtbaar te laten, bovendien heeft de ronde vorm van het venster de ontwerper ge\u00efnspireerd om dit door te trekken naar de opstelling van het pijpwerk. De twee hol teruglopende kleine velden vormen aan de pijpuiteinden een deel van een perfecte cirkel met als middelpunt het midden van het venster. De aan beide zijden hiernaast opgestelde velden vormen samen met een deel van de pijpen van de \u2018torens\u2019, elk een kwartcirkel. Perspectief wordt gevormd door enkele elementen: de \u2018torens\u2019 springen licht schuin naar voren waarbij het pijpwerk hoger is opgesteld, de aansluitende pijpvelden vormen een tweede perspectivische geleding, de hol terugwijkende kleine veldjes gaan weer een stap verder, en daarachter is de laatste rij pijpen opgesteld. De toeschouwer wordt hierdoor met zijn blik naar het midden getrokken, richting roosvenster. De verschillende vormen van het labiumverloop dragen in enige mate bij aan de dynamiek: V-vormige, licht S-vormige en schuine verlopen wisselen elkaar af.\n\n\nNiet gepubliceerde bron\nArchief Gebr. Vermeulen (in beheer bij Flentrop Orgelbouw).",
  "Part15_129Middelharnis": "Dit orgelfront werd ontworpen door M.C.A. Meischke, restauratiearchitect na de kerkbrand van 1948. Het combineert een expressionistische vormentaal vanuit het interbellum met een meer klassieke werkindeling met rugpositief, hoofd- en bovenwerk met flankerende pedaaltorens. Het elektro-pneumatische pedaal staat in open opstelling aan weerszijden achter het front; voor de manuaalwerken op sleepladen zijn meer functioneel gedachte kassen aanwezig, hoewel voor hoofdwerk en bovenwerk een achterwand ontbreekt en stemgangen direct achter het front aanwezig zijn. Beeldbepalend zijn de grote overhoeks geplaatste 16-voets pedaaltorens met aansluitende velden aan weerszijden, waarin de volledige prestantunit van het pedaal is opgesteld. De driemaal trapsgewijs verspringende labiumlijnen met tussenstijlen volgen binnen de onderverdeling van de zijvelden de diagonaal aflopende bovenlijst, de daarachter opgestelde houten pijpen zorgen voor enige tegenbeweging. Om het rugpositief niet te ver vooruit te doen springen zijn aan de klaviatuurzijde van elke pedaaltoren overhoeks drie loze pijpen geplaatst, welke de verbinding tussen pedaaltorens en hoofdkas vormen. De frontindeling van de manuaalwerken volgt de diatonische lade-indelingen. De bovenlijsten van hoofdwerk en rugpositief plus de labiumlijn van het rugpositief-middenveld zijn echter als rechthoekige driehoeken gedacht, waartoe de betreffende frontpijpen deels van de nodige overlengten zijn voorzien. De oplopende pijplengten van de deels in het front geplaatste Baarpijp 8\u2019 bovenwerk dicteerden vervolgens het steile verloop van de relatief zwaar aangezette, licht gewelfde toplijst. De bovenlijsten van pedaal en hoofdwerk en de pijpenbanden van de pedaaltorens zijn als doorlopende lijn gedacht. Bij pedaaltorens en hoofdwerk zijn ze opengewerkt, in de torens met excentrisch gekruiste blokvormen, boven het hoofdwerk met een dubbele traplijst. Onder in de pijpvelden zijn behoudens bij het bovenwerk expressionistische blokmotieven als blinderingen aanwezig. Onder de pijpvelden van het rugpositief bevindt zich voorts een ingekaste paneelreeks, welke aan weerszijden van het daarvan verticaal en overhoeks wordt voortgezet om plaats te bieden aan de achterliggende registermoteurs. De bekroningen van het rugpositief, eveneens in expressionistische trant, zijn sober: boven het middenveld een gestileerde lier, op de schouders sierbollen, beantwoord door de aan de uiteinden gewelfd terug oplopende bovenlijst. Nauwelijks zichtbaar door de daarvoor geplaatste trekbalk zijn op de schouders van het bovenwerk polygonen op basis van driedimensionaal aansluitende vijf- en driehoeken geplaatst.",
  "Part15_130Venlo": "Het orgel werd ontworpen door architectenbureau Kayser & De Bruyn (Venlo). Opvallend is de symmetrie in opbouw tussen rugwerk en hoofdfront, beide voorzien van brede geprofileerde voetlijsten, en het (schijn)bovenwerk. Centraal staan telkens drie pijpen die geflankeerd worden door holle oplopende velden waarbij de zeer steil oplopende lijnen van het pijpwerk van het hoofdfront tegen het achterliggende rasterwerk het meest opvallend zijn. De drie centrale pijpen op de hoogste etage zijn qua diameter zo gekozen dat ze aansluiten bij de oprijzende grote pijpen van het hoofdfront. De \u2018zijtorens\u2019 van rugwerk en hoofdfront verschillen in die zin dat de pijpen van het hoofdfront geplaatst zijn op een driekwart ronde geprofileerde voet en pijpen van het rugpositief op een hoekig basement. De buitenste hol terugwijkende pijpvelden vertonen aan de boveneinden een zijwaarts dalende lijn. Deze velden zijn in de bovenste etage afwezig. Het labiumverloop is overwegend vrijwel horizontaal, hiermee een herhaling of voortzetting suggererend van het profiel van de voetlijst. Twee geprofileerde zijstukken zorgen bij het rugpositief voor de aansluiting aan de borstwering. Het oksaal is geplaatst op vier dorische zuilen waarbij het hoofdgestel op een vrije wijze overgaat in de borstwering die aan elke zijde in twee panelen verdeeld is. Door de gekozen vormgeving krijgt het instrument een sterke verticale werking, passend bij de relatief slanke zuilen van het kerkgebouw, maar in evenwicht gehouden door het breder uitwaaierende oksaal.",
  "Part15_131RotterdamNieuweOoster": "Aan de vormgeving van dit instrument gingen uitgebreide discussies vooraf. In samenspraak met adviseurs W.A. Houtman en J.J. de Vos namens de Gereformeerde Organistenvereniging ontving Van Leeuwen in 1951 opdracht voor levering van een tweeklaviers instrument met hoofd- en zwelwerk, aansluitend op het in 1940 verwoeste Van Leeuwen-orgel (1932) van de voormalige Nieuwe Oosterkerk. Architect B. Uijterlinde, tevens verantwoordelijk voor de plaatsing van het instrument terzijde van het liturgisch centrum, ontwierp echter, nadat eerdere frontontwerpen van architect en orgelmaker waren afgewezen, een maquette voor een instrument met hoofd- en rugwerk en 16-voets pedaalprestant. De impasse werd doorbroken door orgelmaker W. van Leeuwen door ter nagedachtenis aan zijn vader G. van Leeuwen op eigen kosten een rugpositief aan de overeengekomen dispositie toe te voegen. In verband met de plaatsing in een hoek terzijde van het liturgisch centrum diende een vanuit verschillende standpunten binnen de kerkruimte bezien overtuigend front te worden ontworpen. De meest opmerkelijke keuze daarbij is het pedaal niet in een C- en Cis-toren onder te brengen, maar in afzonderlijke kassen voor C-H (links) en c-f1 (rechts). Beide pedaalkassen zijn overhoeks van frontpijpen voorzien, waarbij de veldbreedte mede is bepaald door de keuze de Prestant 16\u2019 vanaf D volledig over beide kassen verdeeld in het front te plaatsen. De buitenste velden hebben daarbij een horizontale kroonlijst met een diagonaal labiumverloop, de binnenste een holrond aflopend gewelfde kroonlijst met een horizontale labiumlijn. De harpvorm met holrond gewelfde kroonlijst is overgenomen voor het overkragend op een onderbouw geplaatste front van de HW-kas. Door de keuze voor een elektrische tractuur met speeltafel op de tegenoverliggende galerij kon daarbij een chromatische pijpopstelling tegengesteld aan de klavierdeling worden gerealiseerd. De rechterzijwand is ten behoeve van de klankuitstraling kort na de ingebruikname opengewerkt. Achter de HW-kas is een ZwW-kas opgesteld met een klassieke lade-indeling, echter zonder front. De diatonische lade-indeling van het rugpositief wordt weerspiegeld in het overhoeks ontworpen front met centrale halfronde hoektoren. De gewelfde kroonlijst van de aflopende buitenvelden met andermaal een horizontaal labiumverloop wordt overgenomen in de plattegrond daarvan. Op de achterzijde van het RP bevindt zich een plaquette ter herinnering aan de schenking daarvan door de orgelmaker. Alle labia in de fronten zijn uitgevoerd in een voor Van Leeuwen kenmerkend spitsboogmodel. Alle paneelwerk van de kassen is uitgevoerd in plaatmateriaal.",
  "Part15_132Venray": "De orgelkas is ontworpen door Ir J. Kayser (Venlo). Hoewel drie jaar ontworpen na de orgelkas van het orgel in de St-Martinuskerk te Venlo, en hoewel we meteen kunnen zien dat we met een eigentijdse kas van doen hebben, maakt ze toch een traditionelere indruk. Dit komt vooral door het klassieke principe van de omhullende kas in plaats van de open pijpopstelling en door de duidelijke verdeling in velden en torens. Een archa\u00efserende indruk maakt tevens de gesuggereerde werkopbouw: onderpositief (hier achter bevindt zich het zwelwerk), pedaaltorens (inderdaad ongeveer de plaats van het pedaal), en hoofdfront (met inderdaad het hoofdwerk, maar ook daarboven het kroonpositief). De twee spitse torens vinden hun voorbeeld in orgels van noordelijke signatuur, de overige torens zijn rond. Afgezien van rudimentaire consoles is er geen sprake van ornamentiek. Eigentijds is verder het zeer grote vormcontrast tussen het hoofdfront en het \u2018onderpositief\u2019-front: de contrasterende verdeling in velden en torens, de reeds genoemde vorm van de torens, al dan niet gedeelde velden, een breed middenveld versus een hoge middentoren, een vrijwel rechte bovenlijst versus schuine bovenlijsten, resulterend in een meer 19e-eeuws karakter van het \u2018onderpositief\u2019 versus een meer 18e-eeuws karakter van het hoofdfront.\nToch maakt de kas een tamelijk evenwichtige en enigszins deftige indruk. Dit komt vooral door de iets naar achter geplaatste pedaaltorens die het verbindende element vormen tussen de etages en het beeld naar de zijkanten trekken, en door het basement onder de middentoren dat ons gevoelsmatig het middelpunt van de architectonische compositie aanwijst. Dynamiek wordt opgeroepen door de plaatsing van het hoofdfront dat door de vooruitgeschoven middentoren over het eronder geplaatste front heen springt. Kortom; deze kas is geen stijlkopie maar een eigentijdse invulling waarbij verschillende stijlelementen uit het verleden zijn gebruikt om zodoende een eenheid te vormen met de dispositie en het klankconcept die op dezelfde uitgangspunten gebaseerd zijn.",
  "Part15_133Drunen": "Een negendelig front dat de gehele breedte van de koortribune in beslag neemt. Om de drie vensters nog enigszins zichtbaar te laten is de middenpartij laag gehouden. De vier torens zijn smal gehouden en bevatten elk vijf pijpen. De drie vlakke velden zijn daarentegen breed uitgemeten. In die zin sluit het front aan bij zuidelijke tradities.\nLevendigheid is verkregen door de verspringende niveaus waarop de frontpijpen zijn geplaatst. Bij de zijtorens het laagste, bij de tussentorens iets hoger, bij de velden van drie pijpen weer iets hoger, en bij de brede velden met de kleinste pijpen weer iets hoger.\nDe vier torens zijn licht ovaal uitgevoerd. De zijtorens hebben een boogvormige vlakke vulling boven de pijpen. Blinderingen zijn nergens toegepast. Bij de drie brede velden zijn de bovenkanten van de corpora van de frontpijpen om-en-om in lengte verspringend.\nEen karakteristiek element is de keuze voor een middenveld in plaats van een middentoren. De smalle velden met drie pijpen, te beschouwen als een kenmerkend Adema-element, zijn hier aan de zijtorens gekoppeld. Het is interessant om te zien hoe de firma Adema jaren later in Oudkarspel dit weer terugdraait. Bij dit front, dat treffende overeenkomsten met dat van Drunen bezit, maar ook wezenlijke verschillen, is de middentoren weer teruggekeerd. Ook zijn hier de smalle, aan de middentoren grenzende velden weer met de middentoren gecombineerd, zoals dat bij het Amsterdamse Mozes- en A\u00e4ronorgel (1871) en bij de verbrande voorganger in Oudkarspel (1874) was gedaan.",
  "Part15_134Randwijk": "Typerend voor de kassen van De Koff uit die tijd zijn de volgende elementen: De frontpijpen staan opgesteld in vlakke velden. De bovenlijsten staan schuin en volgen het verloop van de frontpijpen. Bij dit orgel bestaat het front van het hoofdorgel uit vijf pijpvelden. de grootste (van het hoofdwerk) in het midden en aan weerszijden daarvan velden met pijpen die in grootte daarop aanpassen, naar buiten toe aflopend. Aan weerszijden van dit geheel zien we weer grote pijpen. Deze behoren tot het pedaal, zodat men hier van pedaaltorens kan spreken. Deze pijpen zijn (op twee na) naar buiten in grootte toenemend, waardoor een aardige afwisseling met het andere gedeelte ontstaat. Ook hier volgen de bovenlijsten de boventanden van de pijpen. Tussen al deze velden zien we geen kleine pijpen maar enig rasterwerk. Het afsluitende rasterwerk boven de pijpen bevindt zich niet daarvoor doch er achter.\nDe onderkas met onder meer de klaviatuur is ongeveer zo breed als het hoofdwerk. Onder de pedaaltorens zijn eenvoudige consoles aangebracht.\nHet front van het rugpositief is een verkleinde en vereenvoudigde imitatie van het hoofdfront, waarbij nu drie pijpvelden zijn te zien, en kleinere pijpen in het midden staan. Op kleine afwijkingen na zijn de labiumlijnen horizontaal, recht",
  "Part15_135UtrechtNic": "Een van de meest opzienbarende naoorlogse orgelfronten in Nederland. Het is ontworpen door Poul-Gerhard Andersen, een in orgelbouw gespecialiseerde Deense architect die regelmatig met de fa Marcussen samenwerkte. Het instrument is op ingenieuze wijze om het bij de restauratie van 1943-1953 gereconstrueerde Romaanse westvenster geconcipi\u00eberd. Het front van het zevenledige rugpositief is op de balustrade geplaatst en van sier-vleugeldeuren voorzien. Daarachter staat het eveneens zevenledige hoofdwerkfront (met een horizontale Trompet 8'). De hoofdkas - waarin behalve het hoofdwerk ook het borstwerk (zonder frontpijpen) is ondergebracht - wordt geflankeerd door twee 16-voets pedaaltorens, die ten opzichte van de hoofdkas iets naar voren zijn geplaatst. Deze pedaaltorens lopen qua hoogte naar buiten toe af. De gebogen bovenafsluiting van de torens wordt in tegenbeweging in de onderlijsten ervan herhaald. Het hoofdwerkfront loopt qua hoogte in principe van buiten naar binnen af, waarbij het centrale drieledige deel - met een middentoren en flankerende velden - hier voor de architectonische tegenbeweging zorgt. In de onderlijst van het hoofdwerkfront zijn verspringingen aangebracht, terwijl de - gebogen - bovenlijsten in \u00e9\u00e9n lijn zijn gesteld. Het rugpositieffront is een kleinere variant van het hoofdwerkfront: een soortgelijke drieledige middenpartij, geflankeerd door telkens twee torens, waarbij de hoektorens aan de bovenzijde de gebogen lijnen van de pedaaltorens herhalen. Ook bij het rugwerkfront zijn aan de onderzijde kleine verspringingen aangebracht en verloopt de bovenlijst aan de voorzijde in een rechte lijn. De labia van de frontpijpen in het hoofdwerk staan in een rechte lijn. Het samenspel van deze lijn en de gebogen bovenafsluitingen van de hoofdwerktorens en -velden vormt als het ware het horizontale contrapunt van de rijzige pedaaltorens. De pijpen in het centrale drieledige deel van het rugwerkfront zijn ten opzichte van die in de vier zijtorens hoger geplaatst, op panelen met het jaartal 1956 en het motto Soli Deo Gloria. De labia van de pijpen in die zijtorens staan op \u00e9\u00e9n horizontale lijn met de bovenzijde van die panelen, de labia in het centrale deel zijn eveneens evenwijdig geplaatst.\n\n[[Opmerkelijk zijn de geometrische verhoudingen van het front. De hoekpunten zijn optisch te vatten in een vierkant, waarvan de afmetingen zijn bepaald door de breedte van de stenen balustrade van de orgelruimte; deze vormt de onderlijn van dit vierkant. Het denkbeeldige middelpunt ervan bevindt zich op de middelste frontpijp van de centrale hoofdwerktoren, ter hoogte van het horizontale deel van de bovenlijsten van de haar flankerende velden. Daarvanuit kunnen allerlei diagonalen en rechte - zowel verticale als horizontale - lijnen worden getrokken die elkaar kruisen op essenti\u00eble punten in de vormgeving van het front. Vanuit dat middelpunt kan ook een cirkel om de hoeken van het genoemde vierkant worden getrokken. De bovenhoeken van de pedaaltorens en de bovenzijde van de rondbogige deur onder het orgel liggen dan exact op de cirkellijn, terwijl binnen die cirkel vanuit een raster van rechthoeken lijnen kunnen worden getekend die corresponderen met de afschuiningen van de torens en de velden. Wim S. Ros (zie",
  "Part15_136Amersfoort-Hoogland": "Een front met een open pijpenopstelling, maar aan de andere kant ook met elementen uit de klassieke tijd van de orgelkas. Kenmerkend voor de tijd van ontstaan is in de eerste plaats het ontbreken van elementen die het meubel aan de bovenzijde begrenzen. In de tweede plaats is de gelaagdheid hier een karakteristiek gegeven.\nAchter de frontpijpen die vooraan staan verheft zich een pijpenveld waarvan alleen het bovenste deel zichtbaar is. Het zijn 15 corpora van de conische Baerpijp 16' voet. Op zichzelf is dat al een innovatief element, conische pijpen die een frontfunctie hebben. Maar de idee, deze pijpen los van elkaar op te stellen, waardoor het verkregen luchtig effect een contrast is gaan vormen met de dichtheid van de vijf frontpartijen op de voorgrond, heeft in dit front een verrassende uitwerking. Het genereert een omhoogstrevend effect en heft de zwaarte van het brede voorfront op.\nIn sommige opzichten kan het front ook klassieke trekken worden toegedicht. De vijf frontpartijen zijn door frontstijlen van elkaar gescheiden. Onderkas en frontstijlen herinneren aan oudere frontkenmerken. In volstrekte symmetrie is de voorste rij frontpijpen ook ingedeeld in torens en velden, waarbij de drie torens licht ovaal zijn vormgegeven, in tegenstelling tot de tussenvelden die vlak zijn uitgevoerd. Het grote aantal pijpen in de torens (negen in de zijtorens, 17 in de middentoren) is opvallend. Het herinnert aan de 19e-eeuwse varianten op het front van het voormalige hoofdorgel in Rotterdamse Laurenskerk.",
  "Part15_137KlundertHerv": "Op het eerste gezicht lijkt dit door D.A. Flentrop zelf vormgegeven front te zijn afgeleid van het door Johannes Leg\u00eane ontworpen front van Groenlo (1951), waarbij alle holrond gewelfde daken diagonaal dan wel horizontaal zijn rechtgetrokken en alle frontpijpen van spitse bovenlabia zijn voorzien. Voor een technische aanleg als in Groenlo met afzonderlijke pedaalladen aan weerszijden van een enkelvoudige HW-lade zal in Klundert waarschijnlijk echter de benodigde breedte niet beschikbaar zijn geweest door de aanwezigheid van een tweetal schragen van de kapconstructie van het kerkgebouw boven het orgelbalkon. Gekozen is hier in ieder geval voor een gecombineerde C-en Cis-lade voor HW en Ped inclusief een drietal pedaaltransmissies. Het hoofdfront volgt daarmee nog directer de ladeindeling dan in Groenlo het geval is. De breedte van de tussenvelden kon worden gereduceerd door minder sprekende pijpen daarin te plaatsen. Het RP-front volgt in hoofdlijnen dat van HW en Ped. De benodigde ladebreedte en de aan weerszijden afgevoerde metalen pijpen vereisten hier echter andere maatverhoudingen, waartoe het middenveld ten opzichte van het HW twee pijpen minder en de tussenvelden elk een drietal pijpen extra werden toebedeeld. De hoogteverhoudingen worden daarbij gecompenseerd door een extra paneellijst tussen basement en pijpvoeten, welke in de profilering van de balustrade wordt voortgezet. De holronde vorm daarvan werd gedicteerd door de plattegrond van het door architect A.P. Smits ontworpen orgelbalkon. De eveneens door hem ontworpen ronde toegangsbogen aan weerszijden van de onderkas dicteerden ook de holronde vorm van de consoles onder de buitenste HW-velden, welke op subtiele wijze toch enige levendigheid aan dit verder vooral zeer functionele ontwerp verlenen.",
  "Part15_138Kruiningen": "Dit instrument kreeg een opmerkelijke plaats in het noordertransept aan de linkerzijde van het liturgisch centrum. De eiken kassen werden door de Gebr. van Vulpen zelf ontworpen en vervaardigd. Het frontontwerp werd in iets strakkere vorm en met een extra deling van de pedaalvelden bij andere pijpaantallen daarin eveneens toegepast in een modern kerkgebouw voor de Christelijk Gereformeerden te Zierikzee. Beide frontetages zijn zevenledig opgezet. Hoofdwerk en pedaal zijn geplaatst op een ongelede kranslijst, aan boven- en onderzijde voorzien van klassieke geprofileerde lijsten, ondersteund door ojiefconsoles onder de pedaalvelden. Alle eveneens geprofileerde kroonlijsten zijn horizontaal uitgevoerd. Door een tweetal verticale stroken rasterwerk, qua hoogte aansluitend op de pijplengten aan weerszijden, wordt de scheiding tussen hoofdwerk en pedaal in het front aangegeven. Het middenveld van het hoofdwerk is hoger uitgevoerd dan de flankerende pedaalvelden. Het eigenlijke hoofdwerkfront is vijfledig, qua hoogte trapsgewijs aflopend vanaf het middenveld, welke beweging ook in het onderling enigszins vooruitspringen van de velden wordt beantwoord. Het rugpositief is zevenledig op een vijfledig basement waarin de tussenvelden zijn samengetrokken, vooruitspringend op een tweetal consoles geplaatst. De buitenste velden zijn hier het hoogst, gevolgd door het middenveld en de buitenste tussenvelden; deze beweging wordt andermaal in de onderlinge oversteek van de velden nagevolgd. Qua pijpopstelling en pijpaantallen is voor de drie hoofdvelden van het rugpositief gekozen voor een evenwichtige contourwerking uniform aan pedaalvelden en middenveld van het hoofdwerk. Omdat echter voor het rugpositief flankerende zelfstandige pedaalpijpen ontbreken leidde deze keuze tot een merkwaardige frontpijp- oftewel cancelindeling met D, F, Gis, dis en e in het middenveld. Om vervolgens zonder toepassing van overlengten toch een consequent over C- en Cis-kant verdeelde, qua corpuslengte aflopende reeks uitgaande van de grootste pijp aan de linkerzijde te realiseren, zijn en C en Cis alsmede Fis en G van kant verwisseld. Het steilere corpuslengtenverloop ten opzichte van het hoofdwerk wordt in het middenveld van het rugpositief door een eveneens steiler voetlengtenverloop gecompenseerd. In alle velden, behalve de beide middenvelden, staan de grootste pijpen aan de buitenzijden. Bij alle hoofdwerkvelden en bij het middenveld van het rugpositief is het pijpvoetlengtenverloop in tegenbeweging met dat van de corpuslengten. Bij alle overige velden volgt het pijpvoetlengtenverloop dat van de corpera. De opstelling van de horizontale Trompet 8' volgt aanvankelijk de indeling van de drie middelste hoofdwerkvelden. Onder de buitenste hoofdwerkvelden zijn de bekers vervolgens in tweemaal drie horizontale rijen van vier geplaatst, de onderste reeksen daarvan worden vervolgens terug onder de tussenvelden voortgezet, zodat tegelijkertijd naar buiten toe per veld het aantal horizontale rijen toeneemt. Van het aanbrengen van beeldhouwwerk, te vervaardigen door de fa Jacobs-Wernar te Leeuwarden werd afgezien. In plaats daarvan werd rasterwerk achter de pijpuiteinden aangebracht met per veld een drie- dan wel tweetal (kleinste velden RP) vergulde sterren.",
  "Part15_139Heerenveen": "Een front dat zich schaart in de reeks van vroege Nederlandse fronten waarin het op de Noord-Europese barok teruggrijpend \u2018Werkprinzip\u2019 de vormgeving heeft bepaald.\nDe drie werken, rugwerk, hoofdwerk en vrij pedaal, kregen elk zelfstandige, onderling niet met elkaar verbonden kassen, het pedaal gesplitst in twee pedaalkassen. De frontpijpen van het pedaal zijn van wat langere voeten voorzien, waardoor de twee acht-voets basisregisters (hoofdwerk en pedaal) zich enigszins van elkaar onderscheiden. Het rugwerk heeft, ondanks de aanwezigheid van een Prestant 8\u2019, een vier-voets front.\nAlle frontvelden zijn vlak uitgevoerd. De bovenlijnen van de kassen zijn samengesteld uit korte haakse en langere ingezwenkte lijsten. Soortgelijke vormen werden in de jaren vijftig ook door andere orgelmakers toegepast. Blinderingen boven het frontpijpwerk ontbreken geheel. Al met al een overtuigende representant van de Nederlandse orgelbouw in de wederopbouwperiode.",
  "Part15_140AmsterdamKoningskerk": "Het front van dit orgel is door Mense Ruiter zelf ontworpen. De architect van de kerk had hierbij geen inbreng. Mense Ruiter heeft hier de klassieke werkopstelling een eigentijdse sobere maar toch opvallende invulling gegeven: hoofdwerk, daarvoor het rugpositief en links naast de hoofdkas een vrijstaande pedaalkas. De vorm van de in totaal zeven pijpvelden is identiek: een rechthoekig hoog blok met een brede voorzijde en rechts daarop aansluitend een smalle zijzijde; de grootste pijp van elk veld staat op de hoek. Ook de labiumlijnen zijn horizontaal recht. Het hoofdwerkfront heeft van links naar rechts drie van deze velden naast elkaar staan, in diepte verspringend. Het front van het rugpositief is daar een verkleinde versie van. Bij de pedaalkas is het enkele pijpveld gespiegeld en een kwartslag gedraaid, zodat de smalle zijde naar voren gericht is. Het rastervormige lofwerk aan de pijpuiteinden reminisceert aan de raamvormen van de kerk.",
  "Part15_141Gilze": "Een drieklaviers orgel met een vlak uitgevoerd front dat zich schaart in de traditie van het \u2018werkprincipe\u2019. Het orgel bezit een hoge onderkas. Het borstwerk is hierdoor vanuit de kerkruimte volledig zichtbaar. Het hoofdwerkfront is vijfledig, met hoge zijvelden en een laag middenveld. De tussenvelden zijn wat hoger geplaatst dan het middenveld, dat zelf al hoger werd geplaatst dan de zijvelden. In de hierdoor vrijgekomen ruimte is een horizontaal tongwerk aangebracht.\nHet hoofdwerk wordt geflankeerd door pedaalvelden, die lager geplaatst zijn. Onder de pedaalfronten vormen eenvoudig vormgegeven consoles de overgang tussen de smallere onderkas en het bovenfront. Bij het drieledige rugwerk zijn, als tegenbeweging ten opzichte van het grote front, de grootste pijpen in het middenveld geplaatst.\nEr zijn veel lijnen in het front aan dit geheel een omhoogstrevend effect verlenen. In de eerste plaats zijn dat de licht gebogen, naar de buitenzijden omhoog reikende daken van de frontpartijen in hoofdwerk en pedaal. In de tweede plaats wordt het hierdoor bereikte effect nog verder ondersteund door de naar het midden toe oplopende labiumlijnen. In tegenstelling tot de grote kas zijn bij het rugwerk de hierboven genoemde effecten minder manifest aanwezig.\nDoor de plaatsing van een gering aantal (vijf, in de zijvelden van het hoofdwerk zelfs vier) pijpen in de als fronttorens op te vatten partijen heeft het front een lichtvoetig karakter gekregen.\nBlinderingen zijn nergens toegepast. Tussen de daklijsten en de boveneinden van de frontpijpen bevindt zich niet-ingevulde ruimte.",
  "Part15_142GravendeelHerv": "De sprekende frontpijpen van dit orgel staan direct op de HW-lade. De nadruk valt daarmee op de door de stijlen tussen de frontvelden gelede krans. De hoogte daarvan wordt door de achterliggende lade gedicteerd en door de onderliggende geprofileerde kranslijst nog eens extra benadrukt. De geprofileerde lijsten aan de bovenzijden van de pijpvelden zijn daarentegen minder uitgesproken. De drie hoofdvelden hebben een horizontaal labiumverloop. In de beide tussenvelden heeft de hoogst klinkende middelste pijp de langste voet en is het labiumverloop in tegenbeweging met het v\u00f3\u00f3r de pijpuiteinden aangebrachte blinderingssnijwerk. Dit snijwerk met geometrisch gestileerde geschakelde bloemmotieven werd evenals de aanvankelijk aanwezige opengewerkte smeedijzeren balustrade met geometrische figuren ontworpen door Hammarberg-medewerker J. Seldenthuis. Gelijksoortig snijwerk is toegepast in de borstwerkdeuren. De minder gelukkige aansluiting daarvan op het middenveld en de zware diagonale consoles geven de onderkas een wat log voorkomen.",
  "Part15_143OudeTongeRK": "Het frontontwerp van dit na de watersnood van 1953 met steun van het Rampenfonds tot stand gekomen instrument lijkt te zijn geori\u00ebnteerd op dat van het Marcussen-orgel (1956) van de Nicola\u00efkerk te Utrecht. Vooral de 16-voets pedaaltorens met hier elk een vijftal roodkoperen pijpen verwijzen met hun diagonaal verlopende basement- en labiumlijn en kapafschuining direct naar dit voorbeeld, evenals het klokvormige model van de kap van het middenveld van hoofdwerk en rugpositief. Evenals in Utrecht is het front ontworpen in samenhang met de achterliggende westgevel van het kerkgebouw. De positie van de pedaaltorens lijkt te zijn bepaald vanuit de afstand tussen de spitsboogvensters aan weerszijden van het orgel en het centrale ronde venster erboven. Hoogte- en breedteverhoudingen van het hoofdwerk zijn duidelijk gerelateerd aan de drie zich daarachter bevindende aaneengeschakelde dichtgezette spitsboogvensters. De zevenledige middenpartij van het Utrechtse orgel is hier gereduceerd tot een vijfledige. De volgorde van de roodkoperen chamadebekers beantwoordt consequent de hoofdwerkfront- en lade-indeling. Het schotwerk aan weerszijden van het hoofdwerk suggereert qua contourwerking een vrije opstelling van de ten opzichte van het hoofdwerk ook een fractie naar voren geplaatste pedaaltorens, welke binnen het orgelmeubel echter niet consequent door middel van dubbele tussenwanden wordt voortgezet. Het vijfledige front van het rugpositief volgt architectonisch slechts in grote lijnen dat van het hoofdwerk. Het middenveld is hier loos, in verband waarmee aan elk van de tussenvelden een tweetal sprekende pijpen extra is toebedeeld. In samenhang met de opstelling van middenveld en tussenvelden op verhoogde stok kon de afdekking boven tussen- en buitenvelden van het rugpositief diagonaal worden doorgetrokken. De afwerking van het orgelmeubel is uiterst sober: rasterwerk, decoratie en dieptewerking door verspringend lijstwerk ontbreken volledig, dit in contrast met het oudere orgelbalkon met briefpanelen in neogotische trant. Wel lijkt in Oude Tonge het op- en aflopende labiumverloop ten gevolge van variabele pijpvoetlengten naar de contourwerking van de Utrechtse frontpijpdecoraties te verwijzen.",
  "Part15_144IJmuidenHNK": "Een in de breedte uitgewerkt tamelijk apart front met twee rugwerken. De kassen hebben \u2018trapgevels\u2019, die volgens de adviseur en ontwerper Arie Bouman een gunstig akoestisch effect zouden hebben. Alle velden zijn vlak uitgevoerd en uitgezonderd bij de twee \u2018torens\u2018 die het hoofdwerkfront flankeren, zijn de pijpen in elk veld piramidaal opgesteld. De labiumlijnen zijn overal horizontaal op die van de \u2018middenpijpen\u2019 na, waardoor de suggestie van middentorens ontstaat. Door het grote raam achter de hoofdkas krijgt het front, bij helder licht een transparante, bijna surrealistische uitstraling.",
  "Part15_145Moerdijk": "Een helder gestructureerd elegant front met drie manuaalwerken en een pedaalwerk in losse, maar desondanks tegen de manuaalkas aan geplaatste pedaaltorens.\nHet front is geheel vlak uitgevoerd. De drie fronten van hoofdwerk, rugwerk en pedaal, staan op drie onderscheiden niveaus. De onderkas is met rechte, schuin geplaatste lijnen ingesnoerd. Het borstwerk kan met vier, twee-aan-twee scharnierende deuren worden geopend of gesloten.\nDe elegantie van het front vindt zijn oorsprong voor een deel in de smalle frontpartijen die allemaal uit slechts vijf pijpen bestaan. Ook de tegenbeweging van de pijplengtes speelt hierin een rol. Als contrast tegenover deze beweeglijkheid zijn de labia van de frontpijpen op \u00e9\u00e9n lijn geplaatst. Samen met de duidelijke frontkransen zorgen deze horizontale elementen voor evenwicht tegenover de beweeglijkheid in de bovenste regionen van het front.\nOpvallend is de overeenkomst van dit front met dat van het in 1963-\u201964 door Marcussen & S\u00f8n gebouwde tweeklaviers orgel in de R.K. St-Willibrorduskerk te Zierikzee. Dit orgel bezit geen rugwerk, maar wel de andere drie werken. De frontindeling is gelijk aan die van Moerdijk, met dien verstande, dat het pedaalwerk hier op een achtvoets Prestant is gebaseerd. Ook bevatten de zijvelden en de tussenvelden van het hoofdwerkfront in Zierikzee zes pijpen, in plaats van de vijf van Moerdijk.\nDebet aan deze kleine verschillen is vooral de beperkte hoogte van de koorruimte. Hierdoor is ook de vorm van de boveneinden van de frontpartijen anders gekozen. Met dezelfde middelen als in Moerdijk, haakse en schuine lijnen, zijn in Zierikzee de bovenlijnen gedrongen tegenover de sierlijkheid van Moerdijk.\nBeide orgels bezitten rastervullingen tussen bovenlijsten en frontpijpen, achter het pijpwerk aangebracht. Soortgelijk raster is in Zierikzee ook geplaatst in de open ruimte tussen middenkas en pedaaltorens.",
  "Part15_146AmsterdamAugustanakerk": "Een eenvoudig vormgegeven vlak vijfdelig front: twee zijtorens, een middentoren en twee tussenvelden. De labiumlijnen in de torens zijn horizontaal, die in de tussenvelden V-vormig. Torens en velden hebben bovenaan strak lofwerk bestaand uit rechthoekige rasters. In de ingesnoerde onderkas zijn de klaviatuur en de luiken van het borstwerk te zien.",
  "Part15_147LeeuwardenOpstanding": "Een sober vlak front, bestaande uit een vijfledig hoofdwerk/pedaal-front met hoge zijvelden, lager middenveld en brede tussenvelden. De labiumlijnen in de tussenvelden in V-vorm, bij de drie andere partijen op \u00e9\u00e9n lijn. In de onderkas ruimte voor het Borstwerk, dat met deurtjes afgesloten kan worden. Eenvoudig rasterwerk boven de frontpijpen, soortgelijk raster in de borstwerkdeurtjes.",
  "Part15_148OudeTongeHerv": "De vormgeving van dit na de watersnood van 1953 door het Rampenfonds gefinancierde instrument vormde gedurende de kerkrestauratie aanleiding voor langdurige discussie tussen orgelmaker, orgelcommissie van de Hervormde Kerk, rijksbureau-architect E.A. Canneman en restauratiearchitect J. de Wilde. Dispositie en definitieve opdracht aan Frobenius werden al in 1959 vastgesteld. Het eerste frontontwerp van Frobenius uit december 1962 werd door de beide architecten als te modern en niet passend in de historische kerkruimte beschouwd. Architect De Wilde verzorgde daarop op basis van het eerste Frobenius-ontwerp een ontwerp in historiserende trant, waarin bekroningen en vleugelstukken van het monumentale bestaande orgel van Oude Tonge zouden worden opgenomen, dat in 1897 door de Gebr. Franssen in deze kerk werd geplaatst en in correspondentie uit de vijftiger jaren wel aan de orgelmakers Smits uit Reek wordt toegeschreven. Het als anachronistisch beschouwde ontwerp van De Wilde vond echter geen instemming bij orgelmaker en orgelcommissie van de Hervormde Kerk. De ornamentiek van het oude orgel werd door Canneman en De Wilde toegepast voor een nieuw rugpositief voor het orgel (ca 1800) van het naburige Nieuwe Tonge, het eigenlijke instrument werd verkocht aan de firma Vierdag. Voor het nieuwe orgel van Oude Tonge werd een compromis gevonden door de geschilderde balustrade naar ontwerp van De Wilde in klassieke trant op dorische zuilen en met een klassiek drieledige basementlijst met architraaf, fries en kroonlijst te vervaardigen. Het eigenlijke frontontwerp van Frobenius-medewerker Detlefsen werd uiteindelijk slechts in geringe mate aangepast door basement-, krans- en kaplijsten van meer klassiek drieledige profileringen te voorzien en de hoofdwerkconsoles holrond uit te voeren. De basisindeling van het eerste frontontwerp is in alle latere ontwerpfasen gehandhaafd gebleven. De frontopbouw is ontworpen vanuit de symmetrieas van de excentrisch half in het schip ingebouwde toren met overhoekse steunberen. De verhoudingen van de in blank eiken uitgevoerde kassen zijn in samenhang met de balustrade bepaald door de keuze voor geheel vrijstaande acht-voets pedaaltorens. De hoogtepositie van de vier-voets rugwerkkas op blokvormig gelede sokkel is daarbij bepaald vanuit een doorgaande horizontale lijn over de kroonlijst van het rugpositief en de kranslijst van de pedaaltorens. De bovenzijde van de hoofdwerk kranslijst ligt op halve hoogte van de pedaaltorens. Door de hoofdwerk Principal 8' eerst vanaf D in het front te plaatsen kon een al te volumineus hoofdwerk-front ten opzichte van de pedaaltorens worden voorkomen. De geringe breedte van de beide polygonale middentorens wordt bepaald door de opmerkelijke keuze voor beide manuaalwerken een even aantal van vier pijpen. De spitse hoektorens zijn met elk een drietal pijpen eveneens bewust smal gehouden. In de beide pedaaltorens wordt deze spitse vorm op geraffineerde wijze overgenomen door de eveneens tweemaal drie grootste van de zeven frontpijpen vooruitspringend op te stellen; het effect daarvan wordt op subtiele wijze in het blinderingswerk geaccentueerd. Het blinderingswerk is op klassieke wijze v\u00f3\u00f3r de pijpuiteinden aangebracht en verloopt qua contourwerking consequent in tegenbeweging tot de labiumlijnen. De toegepaste visblaastraceringen vinden hun oorsprong in het eerste Frobenius-ontwerp, maar zijn in de tussenvelden uiteindelijk fijnmaziger uitgevoerd. De torenblinderingen zijn wel merendeels volgens het eerste ontwerp uitgevoerd. Ze zijn opgezet vanuit een kielboogprofiel, in de middentoren van het rugpositief door een ingesnoerd blokmotief onderbroken. In totaliteit een zeer evenwichtig front dat op harmonieuze wijze klassieke tradities en eigentijdse vormgeving combineert.",
  "Part15_149AmersfoortJoriskerk": "Veelvuldig, en door meerdere orgelmakers beproefd recept voor een eenklaviers orgel, soms ook met een borstwerk als tweede werk. Gebaseerd op historische voorbeelden.\nVijfledige hoofdvorm met spitse middentoren, vlakke zijvelden voor het vervolg van het frontregister, en lagere ongedeelde tussenvelden. Duidelijk vormgegeven frontkrans, frontstijlen met inkassingen, bescheiden bovenlijsten.\nDe onderkas is smaller dan de bovenkas, de overgang is van gebogen consoles voorzien. Door de plaatsing van vijf pijpen in middentoren en zijvelden is een slanke indruk ontstaan.\nDe labia van de pijpen in de middentoren lopen naar weerszijden op, de labia van de vier overige frontpartijen bevinden zich op \u00e9\u00e9n horizontale lijn. Omdat de frontpijpen natuurlijke lengte bezitten bleef hierdoor veel ruimte boven de pijpen over, welke met grote blinderingsstukken is gevuld.\nDe blinderingen zijn in klassieke zin ontworpen, en bestaan uit een enkele S-voluut, cirkelvormen en bladmotieven.\nHet speelbalkon is samen met de orgelkas ontworpen, beide elementen bezitten nog de kleurstelling en goudbehandeling van de bouwtijd.",
  "Part15_150AmstelveenPaaskerk": "Dit front is ontworpen door Jan Keijzer in samenwerking met kunstenaar Harry Meek uit Apeldoorn. In de eenvoudig uitgevoerde vierkanten kas is een non-figuratief asymmetrisch front verwerkt. De rangschikking van de verschillende vlakke velden en die van de pijpen daarin lijkt geheel willekeurig maar is het niet. Deze indeling volgt de inwendige structuur van het instrument en die van de binnenpijpen op de hoofdwerklade: de zogenaamde tertsopstelling. De decoratieve panelen van Harry Meek zijn geometrische vormen in reli\u00ebf, samengesteld uit houten blokjes van verschillend formaat en vorm en geschilderd in de kleuren die staan voor de periode van het kerkelijk jaar. Op de achterkant van de panelen is een groenblauwe stof aangebracht.",
  "Part15_151DenHaagLaakkerk": "Het front en de kassen van dit orgel zijn ontworpen in nauw overleg met architect Ir F.G. van Hoeken. Hoofdwerk en rugpositief zijn voorzien van onder een helling van ca 15\u00ba ten opzichte van de loodlijn aangebrachte linker zijwanden en, in een rechte hoek daarop aangebracht naar rechts aflopend daken. De rechter zijwanden staan loodrecht op het grondvlak. Rechts van het hoofdwerk bevindt zich het pedaal dat in het horizontale vlak een stompe hoek daarmee maakt. In verticaal opzicht verlopen het linker gedeelte van het boven het hoofdwerk uitstekende deel van de pedaalkas en de onderwand rechts van het pedaal nagenoeg parallel aan de linkerzijwanden van hoofdwerk en rugpositief. De voorzijde van de linker zijwand staat loodrecht op het horizontale vlak en grenst aan de rechter zijwand van het hoofdwerk. Het deel van de rechter zijwand naast de pijpen staat eveneens loodrecht op het grondvlak. De top van de pedaalkas is licht afgeknot doordat hier de linker zijwand in een hoek naar links verloopt.\nBij het hoofdwerk en het rugpositief zijn de frontpijpen van links naar rechts opgesteld in vier groepen van zes in tertsopstelling staande pijpen, bij het hoofdwerk C-h van de Prestant 8'. Bij het rugpositief C-h van de Prestant 4'. Het pedaal vormt hierbij een tegenbeweging met twee groepen van zes van rechts naar links in tertsligging opgestelde pijpen (C-H van de Prestant 8').\nDe frontpijpen van het Hoofdwerk en het Pedaal hebben opgesoldeerde labia, boven spits, onder rond. De labia van het Rugpositief hebben dezelfde vormgeving, maar dan geritst.",
  "Part15_152Lieshout": "Een fors tweeklaviers orgel met hoofdwerk, borstwerk en vrij pedaal, opgesteld terzijde van de altaarruimte. De onderscheiden werken zijn in de frontarchitectuur herkenbaar vertegenwoordigd. In de periode dat kerk en orgel tot stand kwamen was Floris van der Putt, ook bekend als musicus en componist, pastoor te Lieshout. Hij heeft een stimulerende invloed gehad op bouw en vormgeving van het instrument.\nEen frontindeling zoals hier te zien is komt vaker voor in het oeuvre van de firma Pels & Van Leeuwen in de onderhavige periode. Maar bij die andere vertegenwoordigers van dit ontwerp bestaat het lijnenspel uitsluitend uit rechte, haaks of schuin lopende lijnen. De uitvoering van het front van Lieshout is dan ook eenmalig in het oeuvre van de orgelmakers. De gebogen uitgevoerde bovenlijsten, met de labiumlijnen als contrapunt hiertegen, geven het front een zwierig voorkomen, passend in de \u2018Brabantse volksaard\u2019, zoals destijds wel werd gezegd.\nOp drie plaatsen zijn door kunstenaar Arnoud Paashuis geschilderde panelen in het front opgenomen, welke ook in belangrijke mate bijdragen aan de identiteit van dit front.\nOpvallend is de opstelling van de frontpijpen in de grote zijvelden. Tussen de zijstijlen en de frontpijpen is ruimte opengelaten. Het front is door deze keuze luchtiger geworden, wellicht ook de bedoeling van dit idee.\nNaast het unieke van het front kan men tenslotte ook nog stilstaan bij een minder sterke kant van de compositie. Deze hinkt toch duidelijk op twee gedachten. De strengheid van onderbouw met borstwerkvormgeving vormt immers een ongemakkelijk contrast met de jovialiteit van het bovenfront.",
  "Part15_153Aalten": "In Aalten is het orgel, vanwege de plaatsing in de kerk in de nabijheid van een zijwand, bewust in alle delen asymmetrisch gemaakt. Alle pijpvelden in het front van het orgel zijn vlak en bevatten pijpen die van links naar rechts afnemen in grootte.\nEr is een kas voor het hoofdwerk met de gebruikelijke smalle onderbouw met klaviatuur. Daarboven bevindt zich aan de linkerzijde een veld met grote pijpen en vervolgens vier velden met kleinere pijpen in de bij Ahrend & Brunzema in die tijd gebruikelijke asymmetrische tertsenopstelling.\nLinks tegen de hoofdwerkkas staat \u00e9\u00e9n enkele pedaalkas met zes frontpijpen, deze kas staat iets meer naar voren; dit houdt verband met de opstelling van de lade.\nDe kas van het rugpositief heeft dezelfde indeling als de bovenbouw van het hoofdwerk. Alleen staan hier bij de velden met tertsopstelling telkens zeven pijpen, bij het hoofdwerk zijn dat er zes.\nBij de door Ahrend & Brunzema in een voorgaande periode gebouwde orgels is nog van een opbouw sprake, waarbij, het front, met uitzondering van de velden met tertsopstelling, nog symmetrie vertoont. Bij een aantal orgels in Duitsland was dit het geval, bijvoorbeeld in Bremen-Oberneuland, in Nederland alleen in de voormalige Magnaliakerk in Groningen (thans in Magnalia-Deikerk, Groningen). Het orgel in Aalten vertoont daarentegen algehele asymmetrie. Het rasterwerk boven de frontpijpen verbergt overal de bovenranden der pijpen. Verder is er geen versiering aan de kas. Ook de consoles aan weerszijden onder het bovengedeelte zijn uiterst eenvoudig.",
  "Part15_154AmersfoortFontein": "De eiken orgelkas is ontworpen door D. Zuiderhoek. Het front van dit opvallende, tegen een rijzig, gesloten bakstenen wand geplaatste orgel heeft verschillende componenten. Ze vertegenwoordigen ook verschillende herkomsten en idee\u00ebn. Als eerste trekt het orgelbalkon de aandacht door de afgeronde vormen, de witte uitvoering, en de afwezigheid van ondersteuning. Het kan worden beschouwd als een 20e-eeuwse vertaling van soortgelijke balkons, die bekend zijn van eeuwen geleden. Vorm en bouwtechniek zijn hier echter op eigentijdse wijze met het aloude idee verweven. Als tweede element moet de onderkas genoemd worden. Klassiek vormgegeven, met borstwerkdeuren die van openingen zijn voorzien in een strakke, terughoudende vormgeving.\nConsoles vormen de overgang naar de bredere bovenkas, die aan de onderzijde van een vlakke krans is voorzien.\nVerrassend is vervolgens het derde element, het pijpenfront, waarachter het hoofdwerk en pedaal zijn opgesteld. De vijf geledingen van het vlakke front suggereren de twee werken door hun indeling in de drie partijen en links en de twee, (zonder kleine pijpen) rechts. Het enige symmetrische element wordt gevormd door de buitenste velden, die elk vijf pijpen bevatten. Maar volstrekte symmetrie is hier dan ook weer niet nagestreefd, want in het rechter veld zijn de pijpvoeten langer dan in het linkerveld. Bij de drie middelste velden is de asymmetrie dan volkomen.\nDe bovenlijsten accentueren de tweedeling zoals die hierboven is aangeduid, twee velden rechts en drie links. In een zwierige paraboolvorm sluiten ze het front af, naar onderen toe steeds verbredend, en in het midden over elkaar heen schuivend. De labiumlijnen beantwoorden deze paraboolvorm, zij het dat de dramatiek hier geringer is. Aardig is tenslotte, dat bij de labiumlijnen het keerpunt in het veld met de kleinste pijpen plaats vindt, rechts, iets uit het midden.",
  "Part15_155Goor": "Bij de bouw van dit orgel is men ervan uitgegaan een instrument te maken, dat in zijn uiterlijke verschijningsvorm herinneringen zou oproepen aan de 18e-eeuwse instrumenten in Westfalen. Tot dit doel liet de adviseur bij de bouw van dit orgel de orgelmaker meerdere ontwerptekeningen maken. Het is duidelijk dat men niet een exacte kopie wilde maken van een der bekende kleinere Westfaalse orgels, zoals die in Zwillbrock, Beckum, Nottuln of Aalten (deel 1769-1790, 258). Sommige van deze instrumenten suggereren ver in de hoogte uitgebouwde kassen, veroorzaakt door de grote kappen van de middentorens en de zich daar boven bevindende bekroningen (voor zover die nog aanwezig zijn). Dat alles is in Goor niet het geval en zou hier ook door de geringere hoogte van de kerk niet mogelijk zijn.\nOpvallend in veel van deze Westfaalse instrumenten is het feit dat in plaats van de gebruikelijke tussenvelden in het front zich de spits vooruitstekende pijpgroepen bevinden, gewoonlijk tweedelig, tussen de middentoren en beide zijtorens. Daarbij staat de grootste pijp altijd in het midden, zodat tertsenopstelling ontstaat. Er bevinden zich dan brede lijsten tussen de verschillende pijpengroepen in het front. In Goor zijn de spitse \u2018torentjes\u2019 aan de bovenzijde eigenlijk de enige elementen die aan Westfaalse voorbeelden herinneren. Verder is de opbouw van het orgel in Goor eerder gelijkend op die der Nederlandse orgels uit 1970, waarbij dan wel opgemerkt dient te worden dat hier - veel meer dan gebruikelijk in die dagen - zorg is besteed aan veel details, waaronder het snijwerk, de aanwezigheid van bladgoud en bij de klaviatuur: de bakstukken en de registerknoppen. Zijvleugels ontbreken aan de kas. De rugwerkkas is geheel anders ingedeeld als de hoofdwerkkas.",
  "Part15_156Oldebroek": "In een aantal opzichten heeft men rond 1970 naar nieuwe wegen gezocht in de kunst van het orgelmaken, Vaak nam men elementen of principes over van historische instrumenten, maar dat is bij dit orgel slechts gedeeltelijk het geval. Enige nieuwe elementen zijn duidelijk aanwezig. Hierover is te lezen in het technische gedeelte. Er is aan de bovenzijde van de frontpijpen geen rasterwerk maar ajourwerk met steeds terugkerende motieven die niet aan een oud orgel zijn ontleend, terwijl ook door de fraaie proporties van de kas het instrument modern is te noemen in de goede zin van het woord.\nOok de indeling is zeer origineel: het front inclusief ornamentiek is ontworpen door J.A. Steketee . Aan weerszijden van de middentoren staan niet zoals gebruikelijk - de kleinste frontpijpen, maar de pijpen die in afdalende grootte volgen op die in de middentoren. Deze zijn gegroepeerd in tertsopstelling (grootste pijp in het midden). Hierbij is de labiumlijn recht. Daardoor is er meer variatie in het front gekomen dan wanneer voor de bij deze opstelling gebruikelijke V-vorige labiumlijn gekozen zou zijn. Aan weerszijden van deze velden zien we spitsvormige torentjes, nu wel met V-vormige labiumlijn (die wel doen denken aan hetgeen bij Wetsfaalse 18e-eeuwse orgels is te zien), waarbij er weer tertsopstelling is. Aan weerszijden daarvan bevinden dan zich weer vlakken die gelijk zijn aan die aan weerszijden van het middentoren. Deze zijn voor het pedaal in gebruik. De grote pedaalpijpen zijn van het hoofdwerk afgeleid en daardoor zijn deze \u2018pedaalvelden\u2019 kleiner uitgevallen dan men zou verwachten.\nOp de kas staan de beelden die hebben behoord aan het orgel dat hier in 1754 werd geplaatst (zie deel 1720-1769, 250). Deze beelden waren het werk van Andries van Bolder, die ook de maker was van de zeer fraaie orgelkassen in Nijkerk (deel 1720-1769, 245). De indeling van de rugwerkkas is zeer eenvoudig. Hier is geen tertsopstelling toegepast. In het ajourwerk zien we dezelfde motieven als bij het hoofdwerk.",
  "Part15_157Oosterwolde": "Men zou over een standaardfront van Reil van omstreeks het jaar 1970 kunnen spreken. Het bekendste voorbeeld van een front met dezelfde indeling als we hier bij het hoofdwerk zien, treffen we aan bij het veel besproken instrument in Dieren, Ontmoetingskerk uit 1970. Hier is alleen een hoofdkas aanwezig, evenals bij het instrument in de Christelijke Gereformeerde Kerk in Heerde uit 1969. Wat bij al deze instrumenten opvalt is de fors uitgevallen middentoren waarin de grootste pijpen staan, de zijtorens met frontpijpen, geplaatst op een sterk spits naar voren uitstekend grondplan en delen met kleinere pijpen die haast in het niet vallen naast de grote middentoren. Dit is te verklaren uit de indeling die men heeft gekozen voor de frontpijpen: in de middentoren acht grote pijpen in plaats van de gebruikelijke zeven, rond of trapeziumvormig ingedeeld. Aan weerszijden van de middentoren zien we velden met elk vier pijpen naar buiten toe in afnemende grootte geplaatst en vervolgens de kleinste pijpen in gedeelde velden in een naar beide zijden aflopende opstelling. Alle of bijna alle pijpen van het frontregister, ook de kleinste staan bij deze orgels in het front. De combinatie van de grootste pijpen met de allerkleinste is oorzaak van de merkwaardige verhoudingen in deze fronten, die in Oosterwolde door de aanwezigheid van het rugpositief niet zo sterk opvallen als bij de andere eerder genoemde instrumenten.\nHet rugwerk in Oosterwolde heeft een vorm, die is afgeleid uit die van het hoofdorgel. Hier zijn de grootste pijpen in de zijtorens geplaatst. Er zijn geen gedeelde velden voor de kleinste pijpen. Aan weerszijden van de middentoren staan niet vier maar drie pijpen. De labiumlijnen van de frontpijpen zijn bij de genoemde orgels niet geheel gelijk. In Oosterwolde volgen deze in de middentoren van het hoofdwerk de grootte der frontpijpen. Verder zijn de labiumlijnen bijna overal horizontaal.\nHet afsluitende sierwerk is bij deze orgels verschillend uitgevoerd en v\u00f3\u00f3r de bovenranden der pijpen geplaatst. De herkomt van de beelden op de kassen van het orgel in Oosterwolde is niet bekend. Ze zijn in elk geval niet afkomstig van het vroegere orgel in deze kerk (Rudolf Knol, 1800, thans in Geesteren, Gld; deel 1790-1818, 124-125)."
}